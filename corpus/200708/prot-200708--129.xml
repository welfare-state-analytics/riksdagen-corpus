<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--129</head>
          <docDate when="2007-06-16">2007-06-16</docDate>
        </div>
      </front>
      <body>
        <div>
          <note n="2bbed22b">
            ﻿
          </note>
          <note n="df5e1d29">
            Riksdagens protokoll
          </note>
          <note n="65b24069">
            2007/08:129
          </note>
          <note type="date" n="5634ceb3">
            Måndagen den 16 juni
          </note>
          <note n="018a98f8">
            Kl. 10:00 - 19:01
          </note>
          <note n="f739d8a0">
            1 § Justering av protokoll
          </note>
          <note n="cf44f9b1">
            Justerades protokollen för den 9 och 10 juni.
          </note>
          <note n="2f3e4fa5">
            2 § Hänvisning av ärenden till utskott
          </note>
          <note n="10730bd8">
            Föredrogs och hänvisades
          </note>
          <note n="1784ab42">
            3 § Förnyad bordläggning
          </note>
          <note n="e0439979">
            Föredrogs och bordlades åter
          </note>
          <note n="27c578e3">
            4 § En skogspolitik i takt med tiden
          </note>
          <note n="f9c29f49">
            Föredrogs
          </note>
          <note type="speaker" n="d1a28023">
            Anf. 1 ANN-KRISTINE JOHANSSON (s):
          </note>
          <u who="ann-kristine_johansson_80f4d4" xml:id="i-e0f6b794720e9c11-0" n="e4ffe17e">
            <seg n="83e216d1">
              Herr talman! En skogspolitik i takt med tiden det är en intressant
              titel på propositionen. Jag blev förvånad. För mig handlar det
              om en skogspolitik för framtiden. Det är ju långsiktighet det
              handlar om, som allt när det rör skogsfrågor.
            </seg>
            <seg n="ac39b3ab">
              Hur kan jordbruksministern och miljöministern låta 450 miljoner
              kronor rinna i väg från de skyddsvärda skogarna? Efter all massiv
              kritik försöker man sedan rätta till och få tillbaka 50 miljoner
              kronor i årets tilläggsbudget.
            </seg>
            <seg n="dc2d27a3">
              Det kanske inte är lika lätt att kommunicera vikten av att ha
              kvar mustaschfladdermusen eller vitryggig hackspett som det är
              att säga ökad tillväxt. Men det är vår skyldighet som politiker
              att se till att vi gör allt vi kan för att hejda förlusten av
              den biologiska mångfalden. Det brister regeringen i, och som vanligt
              överlåter man åt marknadskrafterna att styra. Skogsindustrin jublar,
              naturvården gråter.
            </seg>
            <seg n="95ba5d25">
              Herr talman! Den moderna skogspolitik som Sverige behöver ska
              inte hålla takt med tiden, den ska möta framtiden. Den ska möta
              framtiden med ett helhetsperspektiv och långsiktighet när det
              gäller vad skogen behöver och vad skogen kan ge i fråga om virke,
              pappersmassa, bioenergi, kolsänkor, friluftsliv, rekreation, biologisk
              mångfald med mera. Det har inte regeringen lyckats samla sig till.
              Förslagen är passiva och saknar kraftfulla, konkreta åtgärder.
              Förslagen till ändringar i lagen är små, och det ges en mängd
              utredningsuppdrag.
            </seg>
            <seg n="6d6b5080">
              Herr talman! Drygt halva Sveriges yta är täckt av skog. Detta
              gör Sverige till ett av EU:s största skogsländer. De svenska skogarna
              är de mest välskötta i världen tack vare framsynt skogspolitik
              under historien.
            </seg>
            <seg n="fd2fc2d6">
              Grunden för dagens skogspolitik, som beslutades av en enig riksdag
              1993, bygger på principen om omsorg gentemot kommande generationer.
              Skogen ska vårdas och nyttjas så att vi alla, våra barn, barnbarn
              och barnbarnsbarn, får del av dess nyttigheter. Utgångspunkten
              är frihet under ansvar.
            </seg>
            <seg n="dbd6efd4">
              Vi socialdemokrater menar att omsorgen om kommande generationer
              är den självklara utgångspunkten när vi diskuterar en skogspolitik
              för framtiden.
            </seg>
            <seg n="0da54a6e">
              Herr talman! Skogsvården måste förbättras på ett mer konstruktivt
              sätt än vad regeringens proposition föreslår för att ge hög och
              uthållig avkastning.
            </seg>
            <seg n="3808b336">
              Skogsstyrelsens arbete som expertmyndighet åt regeringen, som
              rådgivare åt skogsnäringen och som främjare av skogsvårdslagen
              måste stödjas. Avvägningen mellan de två jämställda skogspolitiska
              målen, miljömålet och produktionsmålet, är en grundläggande uppgift.
              Och här kan en svår avvägningsproblematik uppstå eftersom regeringen
              inte är tydlig när det gäller balansen mellan målen. Man passar
              och säger att det kommer till hösten. Var är helhetssynen?
            </seg>
            <seg n="c6acd51b">
              Vi motsätter oss starkt förslaget till hur man avvecklar Skogsstyrelsens
              uppdragsverksamhet. Myndigheten behöver i stället ökade resurser
              för att klara alla de nuvarande åtgärderna tillsammans med de
              tunga nya uppgifter som ska genomföras: ökad rådgivning, utbildning,
              kontroll att lagen efterföljs, ökad dialog och lokal förankring.
            </seg>
            <seg n="b1fb7950">
              I fråga om viltförvaltning har Skogsstyrelsen en viktig uppgift.
              Myndigheten ska bland annat ansvara för rådgivningen om hur klövviltets
              skadeverkningar på skogen kan minska. Vi vill betona att framtidens
              viltförvaltning måste omfatta kombinationen av en stark älgstam
              och ett hållbart skogsbruk.
            </seg>
            <seg n="54f13287">
              Herr talman! Låt mig vara tydlig! En ökad tillväxt av skogen
              ser vi som nödvändig och viktig. Den svenska skogs- och träindustrin
              har ett stort och odiskutabelt behov av råvara, liksom av jämn
              tillgång. Efterfrågan på pappersmassa och bioenergi ökar. Det
              gör också, vilket regeringen tycks glömma, efterfrågan på sågtimmer
              av hög kvalitet. Vi ska bygga mycket mer i trä, och det kräver
              bra råvaror.
            </seg>
            <seg n="ff09d538">
              Den skogliga tillväxten motverkar också klimatförändringarnas
              effekter genom upplagring av kol i växande skog och lagring i
              skogsprodukter.
            </seg>
            <seg n="f32fefb4">
              Men ökad tillväxt innebär också att skogsbruket intensifieras.
              Denna intensifiering leder till ett flertal svåra avvägningar.
              Vad händer med djur och växter vid skogsgödsling? Påverkar stubbrytning
              de arter som är beroende av död ved? Hur kan vi dikesrensa utan
              att förstöra våra värdefulla våtmarker?
            </seg>
            <seg n="92486dbe">
              Vi vet att ett intensivare bruk kan påverka våra möjligheter
              att bevara den biologiska mångfalden. Därför måste varje förändring
              föregås av ytterst noggranna konsekvensanalyser, precis som Skogsstyrelsen
              nu gör där de kommer att ta fram nya riktlinjer.
            </seg>
            <seg n="697f5c30">
              Vi socialdemokrater hävdar att uttaget ur skogen kan expandera
              i samklang med miljömålen. Det är viktigt att denna avvägning
              mellan målen behålls, och bägge målen hör hemma i denna proposition,
              inte som regeringen gör väntar till hösten med en del.
            </seg>
            <seg n="e34cf859">
              När efterfrågan ökar och marknadskrafterna får råda fritt är
              det lätt att gasa på och glömma bort den så viktiga miljön. Det
              är då vi som politiker måste bli tydliga om helhet och balans,
              och det är inte regeringen. Man passar och väntar till hösten.
            </seg>
            <seg n="2440b8c8">
              Herr talman! Ett av miljöpolitikens viktigaste mål är att bevara
              den biologiska mångfalden. Arterna och deras livsmiljöer måste
              värnas för att i slutändan ge mänskligheten en chans till överlevnad.
              Den utvärdering som Miljömålsrådet nyligen presenterade bekräftar
              att miljöarbetet i dag går för långsamt framåt.
            </seg>
            <seg n="278f5dbd">
              Över hela världen arbetar regeringar för att stoppa förlusten
              av den biologiska mångfalden till 2010, allt enligt FN- och EU-mål.
              Men vad gör den svenska regeringen? Jo, den väljer att skära ned
              på anslaget för den biologiska mångfalden som är så viktig för
              livet på jorden.
            </seg>
            <seg n="2010397c">
              Nya och flera verktyg måste tas fram för att skydda skogen. Det
              är därför rapporten Kompletterande metoder vid skydd av värdefull
              natur från Skogsstyrelsen och Naturvårdsverket tål att analyseras.
              Däri finns intressanta förslag och tankar. Man konstaterar att
              vi har bra koll på var värdekärnorna finns. Det trycks på delaktighet
              och ökad dialog med markägarna. Nya metoder vill man testa under
              fem år. Bland annat handlar det om samrådsförfarande och samarbetsnätverk,
              inte minst ökad utbildning och rådgivning.
            </seg>
            <seg n="d15d37c3">
              Herr talman! Röjning av skogen är en förutsättning för ett ekonomiskt
              hållbart skogsbruk. Det vet de flesta skogsägare. Ändå är röjningen
              på en del håll kraftigt eftersatt. Det akuta röjningsbehovet i
              Sverige uppgår till 1,2 miljoner hektar.
            </seg>
            <seg n="835fb7d0">
              Skogsstyrelsen bör snarast ges resurser för utökad rådgivning,
              och effekterna av röjningsplikt kontra röjningsbidrag måste noggrant
              övervägas.
            </seg>
            <seg n="6fc82780">
              Den miljötekniska utvecklingen och en förbättrad skogsteknik
              kan i mångt och mycket komplettera en vikande arbetskraft. En
              utvecklad teknik för att ta till vara och sälja röjningsrester
              kan också öka skogsägarnas drivkraft att röja.
            </seg>
            <seg n="66dfebcb">
              Vad beträffar skogsbruksplanerna stöder vi Skogsutredningens
              förslag fullt ut om att låta dem ersätta dagens bestämmelser.
              Skogsbruksplaner är ett utomordentligt redskap för varje skogsägare
              som vill ha överblick över de nödvändiga åtgärderna i den egna
              skogen. Planerna underlättar också den inte helt enkla avvägningen
              mellan miljö- och produktionsmålen i skogsbruket. Förslaget gynnar
              den generella hänsynen, som innebär hänsyn till natur- och kulturmiljövärdena
              vid föryngringsavverkning.
            </seg>
            <seg n="5e699caa">
              Bland annat har Södra skogsägarna och projektet Kraftsamling
              Skog konstaterat att skogsägare tjänar på att satsa på naturvård
              och områden med biologisk mångfald. Med gröna skogsbruksplaner
              får de mer betalt för skogen.
            </seg>
            <seg n="0eff18db">
              Varför vill inte regeringen införa skogsbruksplaner? Ni argumenterar
              kraftfullt för det i propositionen, men det blir inget av det.
            </seg>
            <seg n="348d0bd7">
              Herr talman! De människor som arbetar i skogen löper 40 gånger
              högre risk att dödas på sin arbetsplats jämfört med andra arbetstagare.
              Det visar siffror från Arbetsmiljöverket. I det perspektivet är
              regeringens vision om ett säkrare skogsbruk genant kortfattat.
              Vi menar att av en skogspolitik för framtiden måste det krävas
              mer än en tillfällig utbildningsinsats. Det samarbete för ett
              säkrare skogsarbete som nu pågår mellan myndigheter, skogsägareföreningar,
              fack och tillverkare måste uppmuntras. Vi förutsätter att regeringen
              återkommer i någon form med ett kraftfullt arbetsmiljöprogram
              för skogen. Det är otroligt viktigt inte minst för att höja statusen
              på jobb i skogen. Det behövs bättre och säkrare arbetsmiljö och
              bättre villkor. Vem vill jobba i skogen i dag och i framtiden?
            </seg>
            <seg n="d12a15ad">
              Herr talman! Kunskaperna om skogen måste fördjupas. Många frågor
              kräver kunniga svar: Hur kan vi få mer av allt? Hur kommer de
              globala klimatförändringarna att påverka svenskt skogsbruk? Ökar
              risken för utbrott av skadegörare? Vilka miljömässiga konsekvenser
              ger de nya, exotiska träslagen? En utvecklad skogsforskning bidrar
              till att stärka Sveriges internationella konkurrensförmåga.
            </seg>
            <seg n="8ae46908">
              Kunskaper och teorier behövs inte enbart från skogsvetenskaperna
              utan också från samhällsvetenskap, ekonomi, ekologi, sociologi
              med mera.
            </seg>
            <seg n="5a9f1b44">
              Från socialdemokratisk sida har vi länge markerat att vi vill
              bryta Sveriges oljeberoende till år 2020. Vi satsar 2 ½ miljard
              mer än regeringen på forskning och investeringar för att nå målet.
              I denna forskning och utveckling har skogsbrukarens omställning
              till energiproducent en given plats liksom behovet av klimatanpassade
              åtgärder.
            </seg>
            <seg n="e82f7b0e">
              Herr talman! Den svenska skogen förtjänar en övergripande helhetssyn
              över dagens möjligheter och problem samt en visionär satsning
              för framtiden.
            </seg>
            <seg n="ce69d029">
              Skogs- och tränäringens betydelse för utvecklingen av det framtida
              Sverige för omställningen till ett långsiktigt hållbart samhälle
              kan inte nog poängteras.
            </seg>
            <seg n="f905f772">
              Med det yrkar jag bifall till reservationerna 5, 13 och 30, men
              vi står självklart bakom alla s-reservationer.
            </seg>
          </u>
          <note type="speaker" n="5ebeda69">
            Anf. 2 JACOB JOHNSON (v):
          </note>
          <u who="jacob_johnson_8077eb" xml:id="i-b64b18970bc83e7b-0" n="31bcbc57">
            <seg n="9dd5696f">
              Herr talman! I dag ska vi debattera regeringens skogsproposition
              med det uppfordrande namnet En skogspolitik i takt med tiden .
              Propositionen pryds på sin framsida av en motljusbild där solen
              strålar genom lövverket längs en grusväg genom skogen. Bilden
              ska väl symbolisera att regeringen vill leda oss till en hägrande
              framtid i och för den svenska skogen.
            </seg>
            <seg n="ec490cd5">
              Vore det så väl. Tyvärr är det min åsikt att regeringen med sin
              ensidiga inriktning på tillväxt i skogspolitiken inte ser skogen
              för bara träd, eller med en annan liknelse som kommer väl till
              pass går regeringen med sin marknadsfundamentalistiska grundsyn
              vilse i skogen.
            </seg>
            <seg n="b88148a7">
              Vad är egentligen skog? Det är en fråga man bör ställa sig. Det
              finns naturligtvis olika definitioner. Jag gjorde det lätt för
              mig och googlade fram Wikipedias definition som bland annat säger
              att skog kallas ett trädbevuxet större område. Mer precist menas
              med skog såväl träden och undervegetationen som alla andra organismer
              som har anknytning till träden och marken.
            </seg>
            <seg n="dfbe8d6e">
              Skogar föreställer mycket komplexa ekosystem. Tillsammans med
              oceanerna har de stort inflytande på jordens klimat. Bara skogar
              har förmåga att sänka andelen koldioxid i luften tydligt. Produktionen
              av syre är en viktig förutsättning för djurens existens.
            </seg>
            <seg n="42901294">
              Det är, menar jag, två huvudaspekter som måste beaktas i en framsynt
              skogspolitik: För det första skogen som ekosystem i enlighet med
              vad jag nämnde nyss, men även för det andra skogens sociala betydelse
              för oss människor.
            </seg>
            <seg n="add370e8">
              Skogen som ekosystem förser oss med råvara för skogsindustrin,
              utgör biologisk mångfald och har en avgörande betydelse som syreproducent
              och koldioxidupptagare. Skogens sociala värden handlar om rekreation,
              hälsa och kultur, som alltid har haft och i en framtid, tror jag,
              kommer att få allt större betydelse för vi människors välfärd.
            </seg>
            <seg n="e45f9f12">
              Annorlunda uttryckt måste en skogspolitik för framtiden vara
              tydlig när det gäller produktion, biologisk mångfald, klimataspekterna
              och skogens sociala och kulturella värden.
            </seg>
            <seg n="30077c56">
              Herr talman! Eftersom regeringen inte klarar av att presentera
              en trovärdig helhetssyn på dessa frågor yrkar jag avslag på propositionen
              i enlighet med Vänsterpartiets reservation nr 1 med innebörden
              att regeringen ska återkomma med förslag som fullt ut beaktar
              den biologiska mångfalden samt de sociala värdena utöver vad som
              presenteras i propositionen.
            </seg>
            <seg n="b921ed1c">
              Jag gör detta även om jag i dag välkomnar beskedet från Naturvårdsverket
              och Sveaskog att de kommit överens om att de så kallade SNUS-objekten
              ska få varaktigt skydd och därmed väsentligt bidra till att öka
              måluppfyllelsen när det gäller miljömålet Levande skogar. Detaljerna
              i uppgörelsen är dock inte kända, och då det i övrigt finns mycket
              att anföra mot regeringens politik kvarstår vi vid vårt avslagsyrkande
              trots dagens besked, som jag alltså välkomnar, och som ju i sak
              är i enlighet med en av våra reservationer till betänkandet. Uppgörelsen
              mellan Sveaskog och Naturvårdsverket kan ses som en delbetalning
              på vår ackumulerade miljöskuld som måste betalas, och det är bara
              att hålla med ekonomen Assar Lindbeck som för en tid sedan ifrågasatte
              regeringens fixering vid att minska statsskulden i stället för
              miljöskulden. Vänsterpartiet ser till helheten i politiken och
              vill hellre minska miljöskulden och öka den biologiska mångfalden
              än sänka skatter för samhällets välbeställda.
            </seg>
            <seg n="c5dd8dde">
              Regeringen kvarstår enligt sin proposition i två jämställda mål
              för skogspolitiken, nämligen produktion av skogsråvara och skydd
              av skogens miljövärden. Skogsutredningen föreslog därutöver att
              skogens sociala och kulturella värden skulle lyftas fram och föreslog
              att det i huvudportalen ska framgå som ett mål att skogen ska
              bidra till människors välfärd. Regeringen har dock inte tagit
              med den formuleringen i sitt lagförslag utan hänvisar till portalparagrafens
              sista mening som handlar om att hänsyn ska tas vid skötsel av
              skog till andra allmänna intressen. Jag beklagar denna begränsning,
              och Vänsterpartiet har i reservation nr 34 ställt sig bakom Skogsutredningens
              förslag i detta avseende. Tyvärr framgår inte detta av reservationstexten
              men väl i bakomliggande motion, och jag passar på att förtydliga
              detta här. Jag avstår dock för tids vinnande från att yrka bifall
              till denna reservation.
            </seg>
            <seg n="e20404c9">
              En fråga som är nära förknippad med skogens sociala värden är
              de tätortsnära skogarna som ju är de skogar som jag och andra
              som trivs ute i skogen vardagligen nyttjar för promenader, bär-
              och svampplockning, rastning av hundar med mera. Dessa skogar
              är alltså särskilt viktiga för skogens sociala värden, och vi
              föreslår att Skogsstyrelsen får i uppdrag att genomföra en nationell
              kartläggning av dessa skogar samt föreslå åtgärder för skötseln
              av dessa. En kartläggning kan också vara underlag för en eventuell
              översyn av skogsvårdslagen för att tydliggöra begreppet tätortsnära
              skogar.
            </seg>
            <seg n="fba363e1">
              Skogen bör också i ökad utsträckning användas i integrationsarbetet.
              Regeringen uppmärksammar detta i sin proposition, men jag tycker
              att vi kan förtydliga ambitionerna genom att utfärda ett ägardirektiv
              till Sveaskog att främja arbetet med integration och jämställdhet.
              Regeringen avser att bjuda in representanter från skogsnäringen
              för att diskutera vad som kan göras för att öka jämställdheten
              inom skogsbruket. Vi tycker att även andra näringar kan bjudas
              in för att dela med sig av sina erfarenheter.
            </seg>
            <seg n="885a1381">
              Herr talman! Regeringen delar Skogsutredningens bedömning att
              skogspolitiken i högre grad bör beakta framtida klimatförändringar.
              Regeringen anser även att skogen och skogsbruket har en viktig
              roll för att begränsa klimatförändringarna, och här kommer diskussionen
              om kolsänka in. Den svenska skogen har under de senaste hundra
              åren varit en ganska stor kolsänka. I Naturvårdsverkets utmärkta
              bok En ännu varmare värld beskrivs detta. Alltsedan införandet
              av återplanteringsplikten vid förra sekelskiftet har skogen varit
              en stor kolsänka. Det är bra att regeringen har uppdragit åt SLU
              och Skogsstyrelsen att studera denna fråga ytterligare. Ett eventuellt
              kraftigt ökat uttag av biomassa från skogen för sedvanliga skogsprodukter
              samt för biobränsle kan komma att minska den hittillsvarande kolsänkan
              avsevärt. Skogsstyrelsens statistik på avverkningen 2007 visar
              att den uppgick till 95 miljoner kubikmeter, vilket är det högsta
              uttaget hittills med undantag av 2005 års rekorduttag efter stormen
              Gudrun. På tio år har avverkningen ökat med ungefär 30 procent
              och på längre sikt med upp till 50 procent. Här måste vi vara
              väldigt observanta så att vi inte överutnyttjar skogen.
            </seg>
            <seg n="e3ece8bc">
              Denna fråga är viktig att beakta med tanke på klimatdebatten
              och behovet av att hejda ökningen av halten koldioxid i atmosfären.
              Till denna problematik måste naturligtvis läggas den biologiska
              mångfalden, som också hotas av den ökade avverkning som regeringen
              förespråkar. Ja, vad vi egentligen behöver är en strategi för
              hur dessa tre avgörande aspekter på ett hållbart nyttjande av
              skogen kan samsas. I vår reservation nr 25 föreslår vi en nationell
              bioenergistrategi inom vilken en helhet på denna komplexa frågeställning
              kan utarbetas.
            </seg>
            <seg n="41532aac">
              Herr talman! Låt oss se skogen i stället för bara träd! Jag yrkar
              bifall till reservation nr 25.
            </seg>
            <seg n="88d88988">
              Jag inledde mitt anförande med att yrka avslag på regeringens
              proposition. Egentligen är mitt avslagsyrkande ett yrkande om
              en återremiss för att regeringen ska presentera en helhet som
              även redovisar mål, metoder och medelstilldelning vad gäller skyddet
              av biologisk mångfald. Jag vill utveckla vår syn på denna fråga.
            </seg>
            <seg n="7a4caf9a">
              Vi vet, som sagt, att såväl Skogsstyrelsen som Miljömålsrådet
              har bedömt att nuvarande mål vad gäller skydd av skog inte kommer
              att nås till 2010, även om läget nu har förändrats genom uppgörelsen
              om SNUS-objekten. Men dessa myndigheter är också överens om ett
              nytt, reviderat mål som innebär att ytterligare ca 350 000 hektar
              produktiv skogsmark nedanför gränsen för fjällnära skog bör ges
              ett formellt skydd. Ovan gränsen bör ytterligare ca 100 000 hektar
              få formellt skydd till 2020.
            </seg>
            <seg n="147d80a0">
              Nyligen efter det att betänkandet justerades kom Naturvårdsverkets
              och Skogsstyrelsens rapport Kompletterande metoder vid skydd av
              värdefull natur . Av rapporten, där bland annat den finska så
              kallade Metsomodellen studeras, framgår bland annat att en förbättrad
              måluppfyllelse och förbättrad kostnadseffektivitet har varit svår
              att förena med ökad delaktighet hos markägaren eller, som det
              skrivs i rapporten, att markägarengagemang är kostsamt.
            </seg>
            <seg n="2c11be5e">
              Dock sägs i sammanfattningen att förslagen i rapporten leder
              till ett minskat anslagsbehov med 400 miljoner kronor per år.
              Hur är då detta möjligt? Jo, genom att utredarna har tagit med
              de förslag som Vänsterpartiet och Miljöpartiet lyft fram i reservationer
              till yrkandet i detta betänkande om att staten genom bland annat
              Sveaskog ska överföra identifierad skyddsvärd skog som naturreservat
              under Naturvårdsverket, och som nu åtminstone i stora delar verkar
              ha genomförts.
            </seg>
            <seg n="4113ee84">
              Regeringen har tydligen lyssnat på vårt förslag det framkom både
              från miljöminister Andreas Carlgren i ett svar i kammaren i torsdags
              och i radion i morse. Vårt och Miljöpartiets förslag har dock
              avvisats av majoriteten i betänkandet. Sent ska syndaren vakna.
              Det skulle därför hedra den borgerliga majoriteten om de kunde
              frångå sitt reflexmässiga nej-sägande till bra vänsterförslag
              och i dag ändra sig.
            </seg>
            <seg n="fc44322d">
              En sak oroar mig dock. Det verkar som om regeringen främst vill
              överföra SNUS-objekten från Sveaskog eftersom det kan göras utan
              anslagspåverkan, det vill säga som ett sätt att spara skattepengar.
              Jag menar att vår miljöskuld är så stor precis som Assar Lindbeck
              påpekat att dess avbetalning ska prioriteras, inte den så kallade
              statsskulden i penningekonomiska termer. Därför ska vi så klart
              inte sänka anslagen till biologisk mångfald utan öka takten så
              att vi kan nå den nya, föreslagna målnivån till 2020.
            </seg>
            <seg n="7ff6114e">
              Men, herr talman, det är mer som behöver göras för att vi ska
              nå miljömålen och åstadkomma ett hållbart nyttjande av våra skogsresurser.
            </seg>
            <seg n="73557997">
              Regeringen föreslår liksom Skogsutredningen att den obligatoriska
              skogs- och miljöredovisningen ska upphöra då tillsynen av efterlevnaden
              haft låg prioritet från Skogsstyrelsens sida och då nyttan av
              insatserna anses begränsad relativt insatsen. Vi delar denna bedömning
              men anser liksom Skogsutredningen att det i stället bör införas
              ett krav på skogsbruksplaner. Regeringen skriver själv i propositionen
              att skogsbruksplaner är av högt värde, men man vill inte göra
              det obligatoriskt. Regeringen litar mer på marknaden, men jag
              tror att ett tydligt regelverk även är ett stöd för landets skogsföretag.
            </seg>
            <seg n="54b1e31d">
              Vi anser även att regeringen bör se över möjligheterna att införa
              sanktionsavgifter för överträdelser mot skogsvårdslagens hänsynsparagraf
              30.
            </seg>
            <seg n="13cf29d4">
              De skogar som har höga skyddsvärden och som av Naturvårdsverket
              och Skogsstyrelsen klassas som värdekärnor, till exempel de så
              kallade gammelskogarna, bör inte avverkas, och därför bör ett
              omedelbart avverkningsstopp införas för dessa skogar. De frivilliga
              avsättningar som olika skogsägare gör för den biologiska mångfalden
              är av stor betydelse. Regeringen vill förstärka uppföljningen,
              men jag anser därutöver att Skogsutredningens förslag bör genomföras
              som innebär att de frivilliga avsättningarna måste vara målklassade
              som naturvård orörd eller naturvård skötsel i en skogsbruksplan
              för att få räknas som frivillig avsättning. Dessa båda yrkanden
              återfinns i vår reservation 31, som jag yrkar bifall till.
            </seg>
            <seg n="9854dd02">
              Herr talman! Vänsterpartiets andrahandsreservationer innehåller
              även förslag vad gäller den föreslagna översynen av gränsen för
              fjällnära skog, Skogsstyrelsens uppdragsverksamhet, arbetsmiljöfrågor,
              regelverk för importstopp av illegalt avverkad skog med mera.
              Tiden medger inte utvecklad talan i dessa frågor, men jag får
              avsluta med att repetera mitt avslagsyrkande så att regeringen
              hinner hitta rätt i skogen och kan lyfta blicken och se hela skogen
              och inte bara träd.
            </seg>
          </u>
          <note type="speaker" n="299e6363">
            Anf. 3 TINA EHN (mp):
          </note>
          <u who="tina_ehn_f52113" xml:id="i-7cb4c791c7defa2a-0" n="112046f7">
            <seg n="b9dd4025">
              Herr talman! Betänkandet har nr 18. Skogsutredningen, som överlämnades
              i maj 2005, kom att heta Skog till nytta för alla? och gjordes
              av Maggi Mikaelsson. I oktober 2006 överlämnades också slutbetänkandet
              Mervärdesskog . Flera av de framlagda förslagen finns i den skogspolitiska
              propositionen, som vi tar del av i dag, men inte alla och ibland
              inte heller något alternativ till förslag.
            </seg>
            <seg n="69550ab4">
              Miljöpartiet har med anledning av bristerna i den skogspolitiska
              propositionen väckt en motion där vi utvecklar vår syn på frågor
              om skogen.
            </seg>
            <seg n="dd2a4ff5">
              Jag kan börja med det som är utgångspunkten i betänkandet, att
              öka skogsproduktionen. Det märkliga här är att man säger att produktionsmål
              och miljömål ska vara fortsatt jämställda. Men samtidigt säger
              man att miljömålen ska hanteras senare.
            </seg>
            <seg n="cd331415">
              Detta sätt att hantera frågan på är märkligt, tycker vi och många
              med oss. Två jämställda mål kan knappast behandlas så olika. Men
              som vanligt är det väl miljön som får stå tillbaka så är det i
              många fall.
            </seg>
            <seg n="65dbeff6">
              Att man lyfter upp klimatfrågans betydelse i skogspolitiken är
              inte konstigt, och det är verkligen inte fel. Dock baseras klimatövervägandena
              på en mycket bräcklig grund.
            </seg>
            <seg n="9f6b9078">
              Vi anser att om man ska ta till skogsgödsling, dikning och andra
              produktionshöjande åtgärder för att möta det ökade biobränslebehovet,
              med visshet om en klimatförändring, måste kunskapen vara säker
              om samspelet mellan markförhållanden, metoder och utsläpp. Det
              finns så mycket som pekar på att dikning, gödsling och bearbetning
              av vissa marker är stora källor till utsläpp av växthusgaser och
              genererar läckage av näringsämnen. Därför behövs det ett försiktighetstänkande
              här.
            </seg>
            <seg n="c4751be4">
              Klimat- och sårbarhetsutredningen som kom 2007 visar på risker
              om vi inte tar med förändringen även för skogen. Granplanteringar
              är monokulturer. Monokulturer är i viss mån rationella, men de
              är också känsliga för skadedjur och angrepp. De är känsliga för
              stormar. Att granar välter i storm vet nu alla. Detta borde vi
              ha lärt oss. Ändå föreslås inte i propositionen att man mer ska
              ta hänsyn till att lövskogsinblandningar är stormtåligare. När
              man inte tar den erfarenheten på allvar ställer det stora krav
              på övriga samhället, som kan komma att få täcka upp skador efter
              stormar som föröder.
            </seg>
            <seg n="7b1407c0">
              När Sverige drabbades av Gudrun och Per fick regeringen ge samhällsstöd
              i form av ett paket med åtgärder för att skynda på uppröjningsarbetet
              och för att täcka förluster för skogsägare och industri.
            </seg>
            <seg n="b4e22463">
              Klimat- och sårbarhetsutredningen bereds för närvarande utifrån
              frågor om klimatförändringar och deras effekter och ska behandlas
              i klimatpropositionen. Skogen, miljömålen och klimatförändringarna
              påverkar och integrerar varandra men behandlas inte tillsammans
              utan i tre olika propositioner, vilket vi tror är ganska olyckligt,
              eftersom viktiga insikter och möjligheter till förändringar minskar
              om man missar helheten.
            </seg>
            <seg n="a3fd9101">
              Jämställdheten inom skogsnäringen är i sig ett intressant litet
              stycke, och förslaget om att inbjuda näringen till diskussion
              för att se vad näringen kan åstadkomma tycker jag verkar intressant.
              Men som i många andra sammanhang när det pratas om jämställdhet
              är det kvinnorna som är problematiserade, och det är kvinnorna
              som är problemet. Men låt oss se vad vi kan åstadkomma från näringens
              sida. Annars behövs kanske andra åtgärder.
            </seg>
            <seg n="bb9553ee">
              Forskningen inom skogen är alltjämt viktig. Man återkommer i
              forskningspropositionen. Här kommer kanske en anpassning av skogsbruket
              till ett förändrat klimat att få en betydande roll. I dag pågår
              en hel del forskning i Umeå där man med genteknik förändrar och
              mixtrar med trädens blomningar, ligninhalt och skadedjursbeständighet.
              Allt går uppenbarligen att motivera. Nåväl, om det är genträd
              vi ska ha i framtiden hoppas jag på en öppen dialog med samhället
              före en eventuell introduktion av dessa förändrade arter i landskapet.
            </seg>
            <seg n="88d3b97f">
              Att vara skogsägare bör i första hand innebära ett stort ansvar
              för fler ett ansvar för kommande generationer och ett ansvar för
              att inte förstöra biologisk mångfald eller ekosystem. Förmodligen
              skär det i vissa öron att höra detta, men jag tror att det är
              så många har sett skogen i generationer. Man har fått i sin ägo
              en skog att förvalta. Ett sådant arbete skapar känslor och förhållande
              till skogen och naturen. Att den skogen betraktas som värdefull
              och av skyddsintresse är kanske inte så konstigt.
            </seg>
            <seg n="1a93b6aa">
              För att få acceptans krävs en dialog, och det krävs att man får
              ersättning för det som upplevs som ett intrång i ägandet. Vad
              som är konstigt med den borgerliga regeringens politik är att
              man håller med om detta samtidigt som man säger att målen om skyddad
              skog inte kommer att nås. Man tar också bort pengar till biologisk
              mångfald som tidigare aviserats. Man ger liksom upp.
            </seg>
            <seg n="60472d3c">
              Miljöpartiet tror att det kommer att kosta även om det finns
              utrymme för mer frivillighet. Detta har vi visat i våra budgetförslag,
              och vi kommer att visa det igen framöver. I morse fick vi reda
              på att det ska göras en skogsavsättning på 70 000 hektar, som
              vi välkomnar och tror är väldigt bra.
            </seg>
            <seg n="d87a3fc2">
              En skog är boplats för tusentals djur och organismer. Det är
              också därför som vi i Miljöpartiet inte ser ändringen i portalparagrafen
              som något lyft för miljön och naturvärdena. Regeringen föreslår
              att portalparagrafen ändras genom tillägget att skogen är en förnybar
              resurs. Visst, virke från skogen är en förnybar resurs om skogen
              sköts rätt, på samma sätt som fisket är en förnybar resurs om
              bestånden inte plundras. Eftersom det redan står att skogen ska
              skötas så att den uthålligt ger en god avkastning tillför det
              tillägget inget. Möjligen ger det en större slagsida för produktionsmålet.
            </seg>
            <seg n="88a81a59">
              Skogen är mycket mer än en förnybar resurs. Skogen är ett ekosystem
              som vi behöver. Skogen är hemvist för djur och organismer, och
              skogen har sociala värden. Skogen är friskvård och så vidare.
            </seg>
            <seg n="e13b66ec">
              Vi har hört talas om nya sätt och nya grepp när det gäller att
              skydda skogen. Vi har också hört om den finska modellen, ofta
              kallad Metsoavtal. Detta säger ofta våra ministrar både inom skogs-
              och naturvård. Visst, men avtalen måste likväl vara långsiktiga
              och kloka. Jag kan dem inte i detalj, men enligt vad jag har läst
              är det skogsägarna själva som ska välja vilken mark man anser
              sig vilja skydda och göra det under en tioårsperiod. Då blir det
              inte ett långsiktigt skydd. Vad händer efter de tio åren? Kan
              man avverka skogen då?
            </seg>
            <seg n="84706429">
              Skogsägandet är förändrat. Ganska naturligt påverkar det förmodligen
              också kunskapen om skogen och dess skötsel. Ungefär 36 procent
              av skogsfastigheterna ägs i dag av personer på annan ort. Om detta
              är huvudorsaken till en sämre generell hänsyn i skogsbruket ska
              jag låta vara osagt. Dock är det ett faktum att en fjärdedel av
              privatskogsbruken inte når upp till lagens krav om generell hänsyn,
              vilket är negativt för skogsvården. Det här har vi uppmärksammat,
              och vi föreslår skärpta styrmedel.
            </seg>
            <seg n="ee7b91c6">
              Ett annat viktigt problem är att direkta brott mot skogsvårdslagen
              i få fall leder till åtal. Det är inte bra, för det urholkar också
              skogsvårdslagen.
            </seg>
            <seg n="38748c42">
              Skogens sociala värden har vi också diskuterat. I Skogsutredningen
              föreslog man att skogens sociala värden, hänsynsparagraf 30, skulle
              utvecklas. Detta avfärdar man nu lättvändigt, och man lämnar inga
              förslag på åtgärder för att förstärka dem. Omsorg om sociala värden
              har betydelse, och det går hand i hand med omsorg om natur och
              kultur. Därför föreslår vi att större hänsyn tas till dem.
            </seg>
            <seg n="61d09618">
              När det gäller ökat uttag av biobränslen finns det alldeles säkert
              en potential. Men att föreslå stubbrytning och att grenar och
              kvistar ska samlas ihop utan att man har en värdering av vad som
              sker i förhållande till de miljömål som har satts upp blir svårsmält.
              Vi tror att det kan få större skadeeffekter än nyttoeffekter om
              det blir en väldigt stor verksamhet. Därför förordar vi i vår
              motion en dispens för den här verksamheten. Vi vet att det som
              ofta saknas är gammal, stor död ved. Tar man då bort stubbar blir
              det ännu mindre utrymme för vissa arter som är beroende av den
              här typen av ved.
            </seg>
            <seg n="25ae9658">
              Vi lever i en del av världen där rent vatten är en självklarhet.
              Vi ser inte vattenföroreningsproblemen dagligen. Samtidigt lever
              vi på ett sätt som gör anspråk på andra människors livsutrymme.
              Vi importerar en stor del av våra produkter och mat, och vi utnyttjar
              andra människors ekosystem.
            </seg>
            <seg n="cd88b5b0">
              När klimatförändringarna börjar på allvar i stora delar av världen
              kommer vi med all sannolikhet att få det som vi i dag kallar klimatflyktingar
              till denna del av världen. Då behöver vi väl ha förvaltat det
              vatten som finns i omloppet. Vattendirektivet har tillkommit med
              tanke på ett övergripande skydd. Skyddet berör i allra högsta
              grad våra skogsmarker. Därför finns även detta med i Miljöpartiets
              motion, och det är angeläget att skogsnäringen tar sitt ansvar
              i detta arbete.
            </seg>
            <seg n="1b2ac520">
              Flera studier har konstaterat att miljöhänsynen i skogsbruket
              har varit otillfredsställande. Också kulturhänsynen är eftersatt.
              Ett återkommande problem anser man är brister i kunskapen. Problemet
              befaras öka i takt med att andelen skogsägare som bor vid och
              lever av sin skog minskar.
            </seg>
            <seg n="6bdaa251">
              Mot den bakgrunden är regeringens förslag om att avskaffa kravet
              på en redovisning av brukningsenhetens natur- och kulturvärden,
              förkortat SMÖR, kontraproduktivt. Syftet med SMÖR är ju att skogsägaren
              ska ha kunskap om natur- och kulturvärden som finns på fastigheten.
              I propositionen noteras att avskaffande av kravet skulle kunna
              leda till att markägarna får sämre kunskaper om sin fastighets
              produktionsmöjligheter. Här har regeringen en vag förhoppning
              om att information som tillhandahålls av Skogsstyrelsen med tiden
              kan ersätta detta.
            </seg>
            <seg n="f3578b26">
              Utredningen föreslår också krav på skogsbruksplaner. Där vill
              regeringen att myndigheterna genom rådgivning och andra åtgärder
              ska hjälpa skogsägarna att upprätta produktionsplaner. Här kommer
              man inte med vare sig det ena eller det andra förslaget, vilket
              känns både tunt och tveksamt.
            </seg>
            <seg n="3a901d5b">
              Utöver det har vi också förslag från Miljöpartiets sida om miljöorganisationers
              talerätt, som vi ser som viktigt ur demokrati- och miljöhänsyn,
              och det ger en möjlighet för människor att uttrycka sig.
            </seg>
            <seg n="d7cc7c52">
              Sist men inte minst, herr talman, ställer jag mig bakom samtliga
              Miljöpartiets reservationer, men jag yrkar bifall till reservation
              27 och reservation 32.
            </seg>
          </u>
          <note type="speaker" n="6f16e45a">
            Anf. 4 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-5a9d17cf87250d16-0" n="9479e09f">
            <seg n="a8b719a3">
              Herr talman! Skog är en oerhört värdefull tillgång med fantastiskt
              många värden. Ni som någon gång har tagit er tid att stilla och
              tyst sitta i en skog vet vilka kvaliteter den kan ha.
            </seg>
            <seg n="4e179ccc">
              Man kan se alla dessa fantastiska färgskiftningar, årets olika
              bidrag till att ändra färgen. Man kan höra suset i barren, prasslet
              från löven. Man kan ta på den. Den är fast. Jag tänker på granens
              sträva bark och björkens sammetslena näver, kvistarnas sprödhet
              och spänst.
            </seg>
            <seg n="e36fa6fc">
              Man kan känna doften av multnande löv, våta mossor och murknande
              stubbar. Man kan uppleva en rofylldhet som är i nivå med att i
              en storstad gå in i en domkyrka som omsluter en tystnad och en
              tillfredsställelse. Det är att vistas i naturens pelarsal.
            </seg>
            <seg n="0c2f41ff">
              Varför inleder jag så här? Jo, när man hör Vänsterns anförare
              kan man tro att vi skogsägare är kallhamrade exploatörer. Jag
              vill bara slå fast: Vi har väsentligt mycket mer och större engagemang
              i skogen än vad många över huvud taget anar.
            </seg>
            <seg n="7e248e8e">
              Dessutom ger skogen en produktion i form av virke till våra hus,
              till broar, till konstruktioner över huvud taget. Den ger bränsle,
              viltkött, bär, blommor, svampar etcetera. Alla berörs på något
              sätt. Jag påstår att alla dagligen använder produkter från skogen.
            </seg>
            <seg n="342f116b">
              Mycket av vår välfärd vilar dessutom på den svenska skogen, inte
              minst genom ett nettoexportvärde som gör att vår handelsbalans
              kan hållas på en rimlig nivå. I Småland brukar vi säga att skogen
              är den fattiges överrock.
            </seg>
            <seg n="cecece91">
              Herr talman! Betänkandet En skogspolitik i takt med tiden tycker
              jag är osedvanligt välfunnet, för det är precis vad det handlar
              om.
            </seg>
            <seg n="31d373c1">
              Jag vill inledningsvis yrka bifall till utskottets förslag i
              betänkandet. Det är en välkommen och efterlängtad proposition
              som nu lagts på bordet. Den har sin inriktning på att detta är
              långsiktig verksamhet med långsiktiga spelregler, 60120 års omloppstider.
              Det gör att utrymmet för att göra dramatiska förändringar inte
              ska användas.
            </seg>
            <seg n="62afa960">
              Äganderätten ligger i botten. Det ger en långsiktighet, en mångfald.
              I en fri marknad ger det dessutom en fantastiskt positiv utveckling.
            </seg>
            <seg n="72c2d2ac">
              Detta generationsövergripande arbete har historiskt skapat den
              svenska skogens kvaliteter. Just detta oegennyttiga arbete som
              har utförts decennier bakåt i tiden, århundraden tillbaka i tiden,
              har givit de kvaliteter som vi så hett eftertraktar.
            </seg>
            <seg n="b5875d30">
              Den här propositionen bygger vidare på den borgerliga regeringens
              proposition från 1993. Då gjordes det betydande avregleringar,
              och här fortsätter vi.
            </seg>
            <seg n="59cbb746">
              Det är justeringar i rätt riktning, mot en ytterligare frihet
              och ett ökat ansvar för skogsägarna. Sedan finns det en mängd
              uppdrag att utreda inom många olika områden, inom områden som
              den förra s-regeringen antingen inte ville eller kunde eller förstod
              att ta till sig.
            </seg>
            <seg n="58d3430d">
              Regeringens långsiktiga ansvarstagande och att man visar att
              man förstår mekanismerna bakom äganderätten lägger grunden för
              att göra ett bra skogsbruk ännu bättre.
            </seg>
            <seg n="3d871a09">
              Herr talman! Så till dessa diskuterade mål, produktion och miljö.
              De två jämställda målen ligger fast. Det är viktigt att ytterligare
              förstärka detta. Och jag säger att det är tur att vi inte införde
              ett tredje mål, som har varit ambitionen från vissa, nämligen
              sociala värden.
            </seg>
            <seg n="138473bf">
              Alla som har suttit på en tvåbent stol vet att man då hela tiden
              får vara alert och hålla balansen. Får man dit det tredje benet
              blir det tryggt och stabilt, och då händer ingenting. Alltså är
              det en välsignelse att vi har undanröjt det tredje benet.
            </seg>
            <seg n="0acdd2b5">
              Balansen, herr talman, kommer att bli bättre med det förslag
              som nu ligger. Och det delade ansvaret mellan samhället och enskilda
              skogsägare bygger på en tydligt definierad och långsiktig äganderätt.
            </seg>
            <seg n="267d1aae">
              Sedan till ett av de kanske viktigaste stora hot som vi politiker
              står inför, nämligen klimathotet. Det är vår tids största utmaning,
              påstår jag. Då är det så roligt att med den här propositionen
              i botten kunna stå här och säga att detta är en del av lösningen
              på det problemet.
            </seg>
            <seg n="d05c38da">
              Den är förnybar, och den är koldioxidneutral och till och med
              koldioxidnegativ, för använder vi bränsle av skogen i stället
              för fossila bränslen så har vi en CO2-neutralitet.
            </seg>
            <seg n="ce5ed477">
              Kan vi öka skogsförrådet eller antalet träkonstruktioner bygger
              vi till och med in koldioxid och får en kolsänka. Detta har regeringen
              också uppmärksammat och kommer att framhålla i de kommande internationella
              förhandlingarna.
            </seg>
            <seg n="d065b7ff">
              Så till produktionsmålet och den ökade tillväxten. Det är oerhört
              viktigt. Det är bra för jobben. Det är bra för klimatet, och det
              kan kombineras med bra miljöhänsyn. Vi har från moderat håll krävt
              det gjorde vi redan under förra mandatperioden att vi måste titta
              närmare på möjligheterna att öka skogsproduktionen.
            </seg>
            <seg n="de158d15">
              Tillväxt, mina vänner, kan inte beslutas. Det kan bara uppmuntras.
              Det är därför som man pekar på en rad områden för att åstadkomma
              detta. Det handlar om ökad rådgivning till de enskilda skogsägarna,
              om att titta på nya plantmaterial, om en bättre balans mellan
              vilt och viltbete. Men visst vilt utgör också en arbetsmiljöfara.
              Då tänker jag på några av de stora rovdjuren. Det måste vi också
              beakta.
            </seg>
            <seg n="0bc151d7">
              Det handlar om en bättre skogsvård, om att kunna använda gödsling
              på sina ställen, där detta passar och med rätt gödselmedel. Det
              passar definitivt inte överallt.
            </seg>
            <seg n="698840b9">
              Det handlar om att man förtydligar regelverket när det gäller
              dikesrensning. Det finns nydikning. Det finns rensningsdikning.
              Det finns skyddsdikning. Det finns restaureringsdikning. Hur i
              herrans namn ska jag som enskild skogsägare kunna hålla reda på
              detta? Det måste till ett förtydligande, så att jag kan göra rätt.
              Grunden för oss skogsägare är nämligen att vi vill göra rätt,
              men då måste också regelverket var sådant att det är lätt att
              följa.
            </seg>
            <seg n="97fb924e">
              Det handlar också om att titta närmare på utländska träslag,
              och det handlar om att på marker med låga miljövärden kunna titta
              på möjligheten för en intensivodling.
            </seg>
            <seg n="c69e3c2e">
              Klimatförändringen kommer att driva på en ökad tillväxt, precis
              som kvävenedfallet tidigare har gjort det. Men den ökade biomassan
              ger oss också möjligheter, väsentligt mycket större möjligheter.
              Och, som jag sade inledningsvis, det är bra för klimatet. Det
              är bra för välfärden. Och det är bra för jobben i hela landet,
              därför att skogen utsträcker sig just i de områden där möjligheten
              till andra jobb inte alltid är lika välutvecklad.
            </seg>
            <seg n="27fdd233">
              Detta ska då paras med det andra målet, nämligen miljöhänsynen
              och den biologiska mångfalden.
            </seg>
            <seg n="229609af">
              Regeringen återlade ju 50 miljoner kronor under innevarande år
              till biologisk mångfald. Då ska jag bara deklarera, för den som
              har hört de hittillsvarande anförandena kan tro att det inte läggs
              några pengar, att det är all-time-high när det gäller pengar till
              biologisk mångfald 2008. Det är sanningen.
            </seg>
            <seg n="78b8d7fd">
              Jag påstår dessutom att de generella hänsynen som omfattar allt
              skogsbrukande kanske är det viktigaste när det gäller miljöhänsynen,
              eftersom det dagligen och stundligen iakttas ett förhållandesätt
              gentemot hur man gör sitt skogsbrukande som är så betydelsefullt.
              När det gäller de formella skydden ligger de 900 000 hektaren
              fast.
            </seg>
            <seg n="49719779">
              Nu görs det dessutom en utvärdering av utförandet av de formella
              skydden, bland annat hur markägare har upplevt att det har fungerat.
              Vi vet att det är många som har kommit i kläm av skälet att det
              har varit för få verktyg, och de har använts fel många gånger.
              Väldigt många människor har mått utomordentligt dåligt. Det måste
              vi naturligtvis hantera på ett helt annat sätt i framtiden. Det
              behövs bättre vägledning också vid det fortsatta arbetet.
            </seg>
            <seg n="ae11a072">
              Därför är det speciellt roligt när man talar om nya former att
              vi i dagens radionyheter på morgonen blev informerade om att Sveaskog
              för skog som de redan har avsatt har gjort en överenskommelse
              med Naturvårdsverket om ett formellt skydd och att man ska få
              ersättning för att sköta detta på ett speciellt sätt. Dessa 70
              000 hektar motsvarar 40 procent av det kvarvarande glappet till
              att nå målet. Det är oerhört välkommet, måste jag säga.
            </seg>
            <seg n="d35b0b9c">
              När det gäller de frivilliga avsättningar som annars görs är
              det nästan 1,2 miljoner hektar, och kravet var 700 000 hektar.
              Då säger man att de 1,2 miljonerna inte i alla delar uppfyller
              de kvalitetskrav som vi ställer, men man kan med gott samvete
              säga att målet är nått. Då tycker jag, herr talman, att skogsägarna
              tar sitt ansvar de facto både snabbare och bättre än staten själv.
            </seg>
            <seg n="5a33ad37">
              Dessutom har man nu gett Naturvårdsverket i uppdrag att ta fram
              en nationell strategi för skogsskötseln i våra naturreservat och
              våra nationalparker. Det är välkommet. Det handlar ju inte bara
              om att avsätta och sedan låta det vara.
            </seg>
            <seg n="4cf65690">
              När det gäller skogens sociala värden var jag inne på det inledningsvis.
              Jag kan bara konstatera att allemansrätten ger rätt till alla.
              Den ska vi värna. Den måste hanteras på rätt sätt.
            </seg>
            <seg n="5f4eb372">
              Det är också intressant att notera att regeringen har som mål
              att 2015 ha 150 000 hektar tätortsnära skog som har rekreationsinriktad
              skötsel. Därför har delar av vänsterkanten egentligen redan blivit
              tillgodosedda trots att man kräver nya tag i talarstolen i dag.
            </seg>
            <seg n="6dba55d6">
              Herr talman! När det gäller uppdragsverksamheten, alltså där
              Skogsstyrelsen ägnar sig åt marknadsaktiviteter, är det för mig
              stötande när en myndighet gör sig ekonomiskt beroende av dem som
              man ska rikta sitt myndighetsutövande mot. Det finns en oerhört
              utvecklad risk för att myndighetsutövandet kan komma att ifrågasättas
              med hänvisning till att man är ekonomiskt beroende av dem man
              ska arbeta mot.
            </seg>
            <seg n="6aa64541">
              Därför föreslår regeringen att man från den 1 januari ska ta
              bort ett antal arbetsuppgifter som i dag utförs. Jag blev något
              förvånad när jag läste den listan. Jag trodde inte att det var
              så genomgripande. Det handlar om rotpoststämpling, markberedning,
              sådd och planteringsarbeten. Det handlar om avverkning inklusive
              gallring och röjning. Det handlar om rena skogsskötseluppdrag,
              alltså skogsbruksförvaltande uppdrag. Det handlar om att för annan
              part förhandla mot markägare, att för annan part upphandla entreprenörer,
              för annat part sköta ekonomiadministration, och det handlar om
              att för annan part förmedla och sälja virke.
            </seg>
            <seg n="1275889d">
              Detta kommer att upphöra från den 1 januari 2009, och det ska
              göras ytterligare översyn för de kvarvarande uppdragen längre
              fram. Då är det anmärkningsvärt det vill jag pränta in att Socialdemokraterna
              står här och säger att de vill ha kvar denna illojala konkurrens
              mot en privat marknad med skattebetalarnas pengar i ryggen. Det
              är anmärkningsvärt.
            </seg>
            <seg n="fe577cf7">
              Herr talman! Lite smått och gott som också inryms: Det så kallade
              skogs- och miljöredovisningskravet på skogsägarna upphör. Det
              är bra. Det har inte fungerat. I stället ger man ökat IT-stöd
              från Skogsstyrelsen till enskilda skogsägare. Skogsforsk har också
              verktyg till den enskilde skogsägarens tjänst.
            </seg>
            <seg n="a5a3ea77">
              Man överväger differentierade sanktionsavgifter. Inte minst är
              en översyn av gränsdragningar, framför allt i norra Sverige, mellan
              svårföryngrad skog, fjällnära skog och skyddsskog oerhört välkommen.
              Den som har varit i området och sett linjerna som korsar varandra
              ser att det skapar en fullständigt ogenomträngbar möjlighet att
              förstå hur man ska hantera det som enskild skogsägare.
            </seg>
            <seg n="4adb0a6f">
              Man ska också titta närmare på skogens klimatförmåga det är viktigt
              och vilken påverkan det har att man tar hand om grenar och toppar
              i större utsträckning. Ett nytt skogsmarksbegrepp införs, vilket
              innebär att väsentligt mycket mer mark kommer att kallas skogsmark.
              Varför är nu detta bra? Det är inte för att det blir fler hektar
              utan av det skälet att vi genom detta kommer att bli jämförbara
              med andra länder. Detta bygger på FN:s regelverk.
            </seg>
            <seg n="dac7c0e0">
              Dessutom slår man fast, ännu en gång: Ingen EU-gemensam skogspolitik.
              Det är viktigt. Däremot ska vi hela tiden bevaka de områden som
              tangerar skogen.
            </seg>
            <seg n="3682c458">
              Avslutningsvis, herr talman, vad vill då oppositionen? Av betänkandets
              45 reservationer är man överens om en. Det är inte mycket att
              bygga på.
            </seg>
            <seg n="afb44ee9">
              Där man reserverar sig är det mer krångel och mer byråkrati för
              den enskilde och inskränkning. Det är en tydlig misstro mot 354
              000 enskilda skogsägare. Tittar man på s-reservationerna handlar
              det om skogsbruksplanstvång, och man vill fortsatt konkurrera
              med rådgivningsverksamhet från Skogsstyrelsen mot enskilda, mot
              ekonomiska föreningar och mot enskilda företag.
            </seg>
            <seg n="0753d1c9">
              Därför vore det intressant om oppositionen kunde lämna några
              svar här i dag. Kommer ni att införa en skogsvårdsavgift för att
              finansiera ert röjningsbidrag? Är det en skogsvårdsavgift vi ser
              framför oss? Kommer ni att avsätta mer än 900 000 hektar? Eller
              vad har ni för besked att lämna till oss och övriga lyssnare?
            </seg>
          </u>
          <note type="speaker" n="0eb14c0d">
            Anf. 5 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-1" n="e4ffe17e">
            <seg n="33b93d15">
              Herr talman! Det var intressant att lyssna på Bengt-Anders Johansson.
              Det var många vackra ord i en talarstol. Men med det krävs det
              handling också. Det efterlyser jag.
            </seg>
            <seg n="90edba43">
              Bengt-Anders Johansson säger att det blir ytterligare frihet
              och mindre ansvar för skogsägarna. Han säger att tydligheten ökar
              i det här förslaget. Då vill jag veta: Vad är det för tydlighet
              som ökar?
            </seg>
            <seg n="0d9412dc">
              Jag vill också veta hur Bengt-Anders Johansson ser på balansen
              mellan miljö- och produktionsmålet i propositionen. Han pratar
              om bägge delarna. Men var är de konkreta förslagen när det gäller
              miljömålen när man pratar om jämställda mål? Och är det viktigt
              att de är jämställda?
            </seg>
            <seg n="cc3cb722">
              Tillväxt är bra. Det är vi överens om. Men då krävs det att miljön
              hänger med.
            </seg>
            <seg n="713ca91a">
              Så jag vill ha reda på av Bengt-Anders Johansson: Var är det
              konkreta i det här förslaget när det gäller jämställdheten och
              balansen mellan de två målen? Och hur ser du på tydligheten som
              du pratar så mycket om?
            </seg>
          </u>
          <note type="speaker" n="d0337ae4">
            Anf. 6 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-5a9d17cf87250d16-1" n="9479e09f">
            <seg n="53cae8a8">
              Herr talman! Tydligheten ligger i att man slår fast att vi nu
              har två jämställda mål, att vi inte blandar in ett tredje, som
              jag vet att Ann-Kristine Johanssons parti har haft tankar på under
              tidigare mandatperiod. Det är ett fantastiskt tydligt klargörande
              i den delen.
            </seg>
            <seg n="5ab224b6">
              Sedan kommer man i den ökade rådgivning som man från Skogsstyrelsen
              ska rikta till enskilda skogsägare att skapa en väsentligt mycket
              bättre tydlighet. Då tänker jag på det här med plantmaterial.
              Jag tänker på rådgivning när det gäller att kunna få upp löv,
              apropå miljöfrågan. Jag tänker på dikesrensningsförtydligande
              och på utredning av gränserna mellan fjällnära skog och skyddsskog
              etcetera. Där kommer tydligheten att öka, men, precis som Ann-Kristine
              Johansson sade i sitt anförande, tycker jag att det är viktigt
              att konsekvensbeskriva dessa förändringar och inte bara ta ett
              beslut rakt upp och ned. Det är därför som det är en sådan bra
              balans och tydlighet i propositionen.
            </seg>
            <seg n="48e24d2a">
              Jag har en fråga till Ann-Kristine Johansson: På vilket sätt
              ska man öka möjligheten för den enskilde skogsägaren? Det är faktiskt
              de enskilda skogsägarna som har bidragit med det mesta av miljövärden
              i den svenska skogen detta alltså utan någon aktiv skogspolitik
              som har styrt dem. För dem som har följt de gamla råden kan jag
              säga att det inte finns mycket att hämta.
            </seg>
            <seg n="c30b6ad0">
              Jag frågade tidigare: Blir det en skogsvårdsavgift, Ann-Kristine
              Johansson? Ska ni spara mer än 900 000 hektar på det material
              som ligger till grund?
            </seg>
          </u>
          <note type="speaker" n="33411d88">
            Anf. 7 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-2" n="e4ffe17e">
            <seg n="faba02f1">
              Herr talman! Jag vill klargöra för alla som lyssnar att det är
              Bengt-Anders Johanssons parti som sitter i regeringsställning,
              och det är deras förslag vi nu diskuterar.
            </seg>
            <seg n="c86c8a5b">
              När det gäller tydligheten blev jag intresserad, för Bengt-Anders
              Johansson pratar om att tydligheten är att vi har två jämställda
              mål. Det är vi överens om. Det är inte tre mål i propositionen.
              Jag skulle efterlysa ännu mer tydlighet, måste jag säga.
            </seg>
            <seg n="e80f4224">
              När jag ställer frågan om konkreta förslag i propositionen när
              det gäller miljömålen räknar Bengt-Anders Johansson upp ett antal
              förslag som ökar tillväxten. Men var är förslagen när det gäller
              miljöhänsynen och miljömålen? Hur ska Skogsstyrelsen kunna tolka
              det som sägs i propositionen?
            </seg>
            <seg n="4d8253cc">
              Oppositionens största kritik är att inte helheten finns i det
              här förslaget; vi ska vänta till hösten när det gäller miljömålen.
            </seg>
            <seg n="c4797888">
              Jag efterlyser alltså än en gång: Vad finns det för konkreta
              förslag i denna proposition gällande de två jämställda målen?
              Tillväxten har vi pratat om, men hur är det med miljömålen?
            </seg>
          </u>
          <note type="speaker" n="37627f62">
            Anf. 8 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-5a9d17cf87250d16-2" n="9479e09f">
            <seg n="4696b4e2">
              Herr talman! Jag hoppas att alla uppmärksammade att Ann-Kristine
              Johansson inte lyckades svara på mina två konkreta frågor. Om
              Socialdemokraterna hade suttit vid makten, hade det då blivit
              en skogsvårdsavgift för att finansiera röjningsbidraget ni talar
              om? Det svaret uteblev.
            </seg>
            <seg n="da877fa8">
              Ann-Kristine Johansson svarade inte heller på frågan om man ska
              spara mer än 900 000 hektar på det material vi har i dag. Det
              svaret uteblev också.
            </seg>
            <seg n="685a1362">
              Det är lite synd att vi inte kan ha ett utbyte av tankar utan
              att det mer handlar om att försöka hitta varandras tillkortakommanden.
            </seg>
            <seg n="b429c1ee">
              Jag återgår till de frågor Ann-Kristine Johansson ställde. Med
              de senaste tio årens skogspolitik anser alla som haft någonting
              med skog att göra att balansen inte har varit jämställd. Det finns
              ingen som säger något annat. Men med den här propositionen påstår
              jag att vi får två jämställda mål. Det är därför jag uppehöll
              mig ganska mycket just vid de tillväxtökande bitarna. Vi har alltså
              fått ett helt nytt ansvar, nämligen att försöka hålla tillbaka
              temperaturhöjningen. Detta gör vi enligt nu kända fakta genom
              att minska koldioxidutsläppen.
            </seg>
            <seg n="1e219ece">
              Därför är det så oändligt viktigt att vi får upp en ökad biomassa
              av flera skäl. Men detta har uppenbarligen inte Socialdemokraterna
              förstått. Uppenbarligen har ni inte förstått betydelsen av den
              ökade biomassatillväxten. Detta ger grunden för jobb i hela Sverige,
              och jag beklagar att det bara är alliansregeringen som står för
              de här värdena.
            </seg>
          </u>
          <note type="speaker" n="5d54919a">
            Anf. 9 JACOB JOHNSON (v) replik:
          </note>
          <u who="jacob_johnson_8077eb" xml:id="i-b64b18970bc83e7b-1" n="31bcbc57">
            <seg n="9b02e74b">
              Herr talman! Jag sade i mitt anförande att Vänsterpartiet anser
              att portalparagrafen borde kompletteras med den skrivning som
              Skogsutredningen föreslog om skogens sociala värden. Det var en
              formulering om att det bidrar till människors välfärd.
            </seg>
            <seg n="4d2cd9af">
              Bengt-Anders Johansson avvisar detta, men han hade en ganska
              poetisk inledning på sitt anförande om hur ljuvligt det var att
              sitta i skogen och ta in alla de värden som fanns i skogen. Jag
              delar den beskrivningen, även om vi kanske gör på lite olika sätt.
              Jag kan tänka mig att Johansson kanske är ute och skjuter rådjur
              och annat, medan jag går omkring helt fredligt i skogen och njuter
              av atmosfären.
            </seg>
            <seg n="fe2845e2">
              Men jag skulle vilja fråga Bengt-Anders Johansson med anledning
              av hans avfärdande av de sociala värdena. Han säger att med tre
              ben blir det för stabilt. Är det inte bra med en stabil grund
              för ett hållbart nyttjande av skogen? Skulle inte de sociala värdena,
              om de betonades i portalparagrafen, vara helt logiska just med
              tanke på hållbarhetsbegreppet? Det har ju tre dimensioner: ekonomiska,
              miljömässiga/ekologiska och sociala. Vi skulle alltså få in det
              tredje benet i det hållbara nyttjandet av skogen om vi tog in
              de sociala värdena i portalparagrafen.
            </seg>
            <seg n="a36a306f">
              Vad säger du om det, Bengt-Anders Johansson?
            </seg>
          </u>
          <note type="speaker" n="74034630">
            Anf. 10 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-5a9d17cf87250d16-3" n="9479e09f">
            <seg n="ebc42229">
              Herr talman! Tack så mycket, Jacob Johnson, för dina frågor och
              synpunkter!
            </seg>
            <seg n="292859ce">
              I propositionen och även i betänkandet lyfter man faktiskt fram
              skogens sociala värden. Jag försökte också beskriva det inledningsvis
              på mitt sätt. Men i betänkandet lyfter man alltså fram, för individens
              välfärd, vikten av de naturupplevelser man kan få, den kulturella
              förankringen som faktiskt är knuten till skogen, rekreationsmöjligheterna,
              folkhälsan; det är ju bevisat att exempelvis blodtrycket sjunker
              om man vistas i skog i jämförelse med om man vistas i en storstad.
            </seg>
            <seg n="d38e3b28">
              Vi har inte minst estetiken och den meditativa möjlighet som
              skapas i en skogsmiljö. Vi har produktion av bär, svamp, blommor
              och örter, och vi har inte minst jakten. Det handlar inte fred
              eller krig i skogen, utan det handlar om att i samspel använda
              naturens överskott. Dessutom är viltet ett utomordentligt bra
              och nyttigt livsmedel med hög proteinhalt och låg fetthalt. Dessutom
              skapas arbetstillfällen.
            </seg>
            <seg n="da8af470">
              Allt detta, Jacob Johnson, för individens välfärd finns med både
              i propositionen och i betänkandet.
            </seg>
            <seg n="f41777c7">
              Jag återgår till argumentet om att det skulle bli väldigt bra
              med tre ben. Nej se det skulle inte det! Har du tre saker som
              du ständigt måste avväga blir det nämligen förlamande. Men har
              man två finns det ändå möjlighet att, okej, å ena sidan ska vi
              producera, vi ska avverka och vi ska öka produktionen. Å andra
              sidan ska vi göra det på ett sådant sätt att vi behåller den biologiska
              mångfalden och de miljöhänsyn i själva skogsbruket som erfordras.
              Det är det som är vitsen.
            </seg>
          </u>
          <note type="speaker" n="9263b9c2">
            Anf. 11 JACOB JOHNSON (v) replik:
          </note>
          <u who="jacob_johnson_8077eb" xml:id="i-b64b18970bc83e7b-2" n="31bcbc57">
            <seg n="5c9c51ab">
              Herr talman! Det var svårt att hänga med i logiken i Bengt-Anders
              Johanssons argumentation. Vi ska ju ha en hållbar utveckling.
              Den innehåller åtminstone tre ben, och det borde också synas i
              portalparagrafen i skogsvårdslagen.
            </seg>
            <seg n="225f3d24">
              Men jag skulle vilja ställa en annan fråga till Bengt-Anders
              Johansson. Den gäller Moderaternas syn på det framtida behovet
              av att skydda skog i Sverige. Bengt-Anders Johansson har själv
              lyft upp detta och frågat oppositionen om vad vi har för åsikt,
              om vi vill ha mer skydd än 900 000 hektar. Ja, det vill Vänsterpartiet
              i enlighet med Miljömålsrådets förslag om ett nytt reviderat mål
              till 2020.
            </seg>
            <seg n="41fcc9d9">
              Men vad jag har förstått från olika moderata företrädare sägs
              det ibland att man inte ska skydda en enda hektar till utöver
              de 900 000. Hur kan ni gå fram och säga detta när frågan inte
              är processad till sitt slut ännu? Jag tycker att det är väldigt
              olyckliga uttalanden som kommer från olika moderata företrädare.
            </seg>
            <seg n="75b6a832">
              Vad är alltså egentligen er linje? Vi var bägge två på en resa
              till Brasilien och fick höra vilka stora avsättningar man gör
              där av naturvårds- och miljöskäl.
            </seg>
            <seg n="1f463269">
              Då är det rimligt att vi i det rika landet Sverige som har ganska
              låga avsättningar ökar våra avsättningar för att åtminstone nå
              de mål som Skogsstyrelsen och Miljörådet står bakom.
            </seg>
          </u>
          <note type="speaker" n="8bccd8ba">
            Anf. 12 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-5a9d17cf87250d16-4" n="9479e09f">
            <seg n="834a0e31">
              Herr talman! Jag ska bara konstatera att det är bra att vi inom
              de fem stora partierna så här långt är överens om att vi inte
              ska ha det tredje benet i portalparagrafen. Jag uppfattade nämligen
              Ann-Kristine Johanssons anförande så att de är med. Då är det
              alltså Vänstern och Miljöpartiet kvar som vill ha det tredje benet.
            </seg>
            <seg n="a15c1725">
              Frågan var varför vi moderater så tydligt vill ha 900 000-hektarsmålet.
              Det är vi av det skälet att innan vi har nått 900 000 hektar och
              innan vi har kvalitetssäkrat dessa 900 000 hektar det är precis
              det som pågår just nu är det ett spel för galleriet att säga att
              vi ska avsätta ytterligare. Vi måste ta hem det som vi är överens
              om först och se till att det blir bra innan vi går vidare. Det
              är svaret på frågan.
            </seg>
            <seg n="f6058f58">
              Det är alldeles riktigt som Jacob Johnson sade att vi var i Brasilien.
              Nu glömde han att säga de har intensivskogsodling där. Det innebär
              att man på sju år driver upp eukalyptusträd som blir 25 meter
              höga och mellan 20 och 30 centimeter i omkrets. Då förstår var
              och en vilken fantastisk biomassaproduktion som man skapar där.
            </seg>
            <seg n="b14302d2">
              För att återskapa det som tidigare generationer har tagit i Brasilien,
              nämligen regnskog, tar delägare till de svenska företagen ansvar
              för att plantera ny regnskog som kompensation. Det tycker jag
              är väldigt positivt.
            </seg>
            <seg n="7eb6657b">
              Det jag räknade upp tidigare vad gäller min upplevelse av skogen
              kan jag tänka mig som produktionsskog i Sverige, det behöver inte
              vara avsatt som miljöskog.
            </seg>
          </u>
          <note type="speaker" n="3f4002ba">
            Anf. 13 TINA EHN (mp) replik:
          </note>
          <u who="tina_ehn_f52113" xml:id="i-7cb4c791c7defa2a-1" n="112046f7">
            <seg n="abd83ad3">
              Herr talman! Jag vill börja med att instämma i Bengt-Anders lyriska
              introduktion när det gäller skogen och dess otroliga betydelse
              för människor, djur, organismer och inte bara för skogsägare utan
              även för andra människor som behöver vistas i skogen. Den kan
              jag dela fullt ut.
            </seg>
            <seg n="d1cc72c7">
              Vad jag funderar lite grann på är att Bengt-Anders pratar väldigt
              mycket om frihet. Då kan jag tycka att friheten i sig inte kan
              vara ett självändamål, utan det måste vara en del av ansvaret
              när man har en skog. Äganderätten ger också en ägarskyldighet.
              Så har många tänkt när de brukat sin skog genom generationer,
              vilket gjort att vi har väldigt fina skogsområden och en väldigt
              dyrbar skog som hyser många betydelsefulla arter.
            </seg>
            <seg n="ac2988c1">
              Därför är det viktigt att det finns medel till att skydda den
              här skogen. När Bengt-Anders pratade om miljömålen lät det som
              att ni minsann ska se till att ni kommer att leva upp till dem
              och tillgodose vänsterkantens krav. Men det handlar inte om vänsterkantens
              krav. Det handlar om miljömål som vi gemensamt har bestämt oss
              för att ställa oss bakom. Det handlar om vårt gemensamma ansvar.
              Det är inte vänsterkantens eller Miljöpartiets krav.
            </seg>
            <seg n="6bfdc9fa">
              Därför blir man väldigt tveksam när man läser propositionen med
              en slagsida till produktionsmålen och ser också hur regeringen
              agerar när det gäller pengar till biologisk mångfald. Tycker Moderaterna
              att det är en bra miljöpolitik om man inte har pengar till den
              biologiska mångfalden?
            </seg>
          </u>
          <note type="speaker" n="f935a442">
            Anf. 14 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-5a9d17cf87250d16-5" n="9479e09f">
            <seg n="0925a6a1">
              Herr talman! Tack, Tina, för ditt instämmande i min beskrivning
              av skogens värde för oss människor! Jag tror att vi står varandra
              väldigt nära när det gäller den känslomässiga beskrivningen.
            </seg>
            <seg n="8b1bb26b">
              Det är alldeles riktigt att frihet inte är något självändamål.
              Men frihet är, precis som Tina Ehn säger, kombinerad med ansvar.
              De hänger ihop. Ger man ökad frihet skapar man också ett ökat
              ansvar. Det tycker jag att man har visat från Sveriges skogsägare
              genom tiderna. Det finns en ägarskyldighet ja, helt rätt. Men
              det kanske inte i första hand har handlat om att tillgodose samhällets
              behov som sådant, utan det har varit känslan och drivkraften att
              nästa generation ska få det något bättre än vad jag hade. Det
              är därför det oegennyttiga arbete som jag nämnde, som du inte
              kan dra nytta av själv, har skapat den tillgång som vi i dag har
              av stenfria åkrar, skogar som är välskötta och som överlämnas
              till nästa generation. Det är naturnödvändigt att den skog som
              jag själv planterar kommer jag själv aldrig att kunna avverka,
              och alltså skulle jag inte plantera över huvud taget. Jag påstår
              att där tar alla skogsägare ett väldigt stort ansvar.
            </seg>
            <seg n="a7153030">
              Visst, vi har ett gemensamt ansvar för att vi ska uppnå både
              miljömålen och tillväxtmålen. Men när man lyssnar på vänsterkanten
              är det 80 procent miljö. Jag är inte säker på att Tina Ehn över
              huvud taget nämnde de tillväxtdrivande möjligheterna i skogen.
              I grund och botten är detta ingen pengafråga, det är ett förhållningssätt
              från skogsägarna. Det sade jag också. Det är där det stora arbetet
              görs, helt kostnadsfritt.
            </seg>
          </u>
          <note type="speaker" n="f6e3af89">
            Anf. 15 TINA EHN (mp) replik:
          </note>
          <u who="tina_ehn_f52113" xml:id="i-7cb4c791c7defa2a-2" n="112046f7">
            <seg n="8c70d688">
              Herr talman! I flera studier konstateras att miljöhänsynen i
              skogsbruket har varit otillfredsställande. Samtidigt vill man
              inte komma med några förslag på hur man ska kunna utveckla det.
              Man lägger en del av arbetet på myndigheterna som ska informera,
              och man ska ge ett ökat IT-stöd. Men man har inga förslag när
              det gäller någon typ av skogsbruksplan, en grön skötselplan, man
              ska ta bort skogs- och miljöredovisningar. Det blir väldigt svårt
              att förstå hur det ska hänga ihop.
            </seg>
            <seg n="7acbe99c">
              Jag är väldigt mycket för fritid. Men om det finns fakta som
              säger att så här är det när det gäller miljöhänsynen måste man
              ta det i beaktande.
            </seg>
            <seg n="9dfb6f6c">
              Apropå detta att vänstersidan skulle prata 80 procent miljö har
              vi en proposition som ligger på bordet där vi har två jämställda
              mål. Men sedan pratar man i stort sett bara om det ena målet.
              Då får någon annan stå upp för miljömålen, så är det. Miljöpartiet
              uppstod en gång i tiden på grund av att det delvis fanns för lite
              kraft bakom det här. Vi ser att det gör nytta att det finns ett
              miljöparti. Många av allianspartierna vill vara nya, gröna, miljöpartier
              och allt vad det som man kallar sig ibland, men det är en helt
              annan diskussion.
            </seg>
            <seg n="f5aa6a3c">
              Jag återkommer till frågan om pengarna och miljömålet. Hur ser
              Moderaterna på detta? Kommer man att driva på så att det finns
              pengar? Hur agerar man i fråga om möjlighet till ersättning till
              biologisk mångfald? Som det har varit hittills har vi sett att
              regeringen har bollat pengarna inom de olika miljömålen. Man har
              tagit från biologisk mångfald till havsmiljösatsningar. Sedan
              har man lagt tillbaka till biologisk mångfald, och så har man
              tagit från saneringen av förorenade områden. Det är inget långsiktigt
              miljömålsarbete, det håller inte i längden.
            </seg>
          </u>
          <note type="speaker" n="400c1d05">
            Anf. 16 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-5a9d17cf87250d16-6" n="9479e09f">
            <seg n="86fd7722">
              Herr talman! Tina Ehn försvarade sig med att har man kommit in
              bara på miljöfrågan och heter Miljöpartiet ska man prata miljö.
              Nu ska jag inte vara så elak att jag påstår det, men det är väldigt
              mycket miljö. Men det här är så oändligt mycket större. Om vi
              inte ser till att vi har en produktion i botten har vi ingen miljö
              att ta hand om heller. Det hänger ihop. Det är just det som vi
              i de stora partierna måste ta ett helhetsansvar för.
            </seg>
            <seg n="7096da1e">
              Det finns naturligtvis inom skogsägarbranschen skogsägare som
              inte fullföljer vad som förväntas av dem. Varför skulle de vara
              annorlunda än någon annan? Det är så när det gäller deklaration,
              trafik och vad som helst. Det finns alltid de som inte följer
              regelverket. Men varför bara fokusera på dem och inte någon gång
              lyfta fram dem som faktiskt sköter sig? Det gör ju det absolut
              stora flertalet. Jag tycker att det är synd att 356 000 enskilda
              skogsägare ideligen ska bli utsatta för misstänksamhet och misskreditering.
            </seg>
            <seg n="370bfb83">
              Att man sedan tar bort skogs- och miljöredovisningen är i och
              för sig inget stort offer. Den har inte fungerat och har inte
              lyckats få genomslag. Då är det bara klokt att ta bort den, för
              annars skapar vi ännu mer byråkrati. I stället kan vi använda
              de pengarna, som Skogsstyrelsen naturligtvis har försökt att införa
              denna med, till att ge en bättre rådgivning både ur miljö- och
              produktionssynpunkt.
            </seg>
            <seg n="d768a137">
              Har vi moderater förmågan att tillskjuta de pengar som behövs?
              Ja, när det finns ett verkligt och beskrivet behov kommer vi också
              att ha pengar. Alliansregeringen har genom sin ansvarsfulla ekonomiska
              politik visat att vi borde klara att sänka skatten och att vi
              kan öka välfärden. Dessutom får vi ett större överskott i statens
              finanser. Det är en treenighet som vänstern aldrig har lyckats
              med.
            </seg>
            <seg n="7bc6d327">
              Vi kommer att ha pengar i väsentligt större utsträckning än ni
              på vänsterkanten.
            </seg>
          </u>
          <note type="speaker" n="a5a6f525">
            Anf. 17 ERIK A ERIKSSON (c):
          </note>
          <u who="peter_eriksson_83518c" xml:id="i-b039f960207e3693-0" n="dae7ed62" next="i-766d31590d433969-0"/>
          <note n="b909f5de">
            Herr talman! Ärade ledamöter av Sveriges riksdag, jordbruksministern,
            medborgare i detta gamla land och samtliga andra åhörare! Jag
            vill börja med att yrka bifall till utskottets förslag till beslut
            och avslag på reservationerna.
          </note>
          <u who="peter_eriksson_83518c" xml:id="i-766d31590d433969-0" n="dae7ed62" prev="i-b039f960207e3693-0">
            <seg n="5583e3bd">
              Jag ska försöka anföra Centerpartiets och alliansens ståndpunkt
              brett, men ändå fördjupa mig i några frågor i propositionen som
              jag tycker är särskilt angelägna.
            </seg>
            <seg n="d7a4ecd5">
              Att alliansregeringen fortsätter att arbeta för en stärkt äganderätt
              kan jag garantera, för om äganderätten stärks ökar det möjligheten
              för ett uthålligt skogsbruk. Detta går hand i hand. Det är vårt
              synsätt på detta.
            </seg>
            <seg n="c2fd1025">
              Propositionens huvudsakliga innehåll är vissa ändringar i skogsvårdslagen.
              Många har frågat efter en proposition, och det har varit många
              fina inspel och funderingar från olika politiska håll. Jag tycker
              ändå att vi från alliansens sida har samlats kring ett bra förslag
              som utskottet ställer sig bakom.
            </seg>
            <seg n="56e2ec41">
              Den övergripande bedömningen är att vi har framtida klimatförändringar
              som i hög grad måste beaktas och mer än tidigare. Skogen bör betonas
              som förnybar resurs. Vi behöver föreslå en definition vad gäller
              begreppet skogsmark, så att den stämmer överens med FN:s livsmedels-
              och jordbruksorganisations, FAO, normer.
            </seg>
            <seg n="ac852640">
              Regeringen betonar en ökad tillväxt i skogen, och det är viktigt.
              Varför är det då viktigt? Jo, vi har historiskt haft mycket glädje
              och nytta av vår kunskap om skogsbruk. Och Sverige tjänar i dag,
              och har gjort det även tidigare, mycket pengar på att vi är skickliga
              på att bedriva uthålligt skogsbruk.
            </seg>
            <seg n="28966191">
              Därför är det passande att propositionen kommer nu och att den
              kommer till hjälp för skogsbruket. Det är flera delar som jag
              vill gå in på. Jag börjar med klimatet. Det är betydelsefullt.
            </seg>
            <seg n="388e260e">
              Det svenska skogsbruket kan bidra till minskad klimatpåverkan
              genom högt upptag av koldioxid i växande skog. Den svenska skogen
              tar i dag upp ca 110 miljoner ton koldioxid årligen. Skötseln
              för en högre tillväxt bör därför gynnas.
            </seg>
            <seg n="8ec7890e">
              Skogen är bland det klimatsmartaste vi har. Om vi använder mer
              av vår förnybara resurs, skog, minskar växthusgaserna i atmosfären.
              Skogens produkter fungerar alltså som koldioxidminskare under
              sin livstid. När produkterna inte längre kan återanvändas och
              materialåtervinnas kan man fortfarande producera energi genom
              förbränning och därmed ersätta användning av fossila bränslen,
              vilket är oerhört viktigt.
            </seg>
            <seg n="189df51d">
              Skogsindustrin är av vital betydelse för att vi i Sverige ska
              ha en utveckling som möjliggör sysselsättning från norr till söder
              i landet. Skulle man översätta det i kronor och ören är exportnettot
              långt över 100 miljarder. 100 miljarder kronor kanske inte säger
              gemene man så mycket. Men vi kan räkna baklänges. Om vi gör avkall
              på exportnettot har vi råd med sjukvården i Region Skåne, i Västra
              Götaland samt även i Helsingfors. Dessutom räcker pengarna till
              en försvarsbudget för dem som vill ha det eller vi som vill ha
              det kanske jag ska säga och lite till. Det är ganska mycket pengar.
              Och gör vi avkall på dessa medel kan vi, som jag sade, räkna baklänges.
              Vill vi ge upp vårt försvar? Några vill det. Vill vi ge upp sjukvården?
              Jag tror inte att det finns någon som vill det.
            </seg>
            <seg n="c0c8aa5f">
              Skogsindustrin är alltså av kolossalt stor betydelse. Vår skogsindustri
              är i framkant tillsammans med Finland och några andra länder.
              Det är viktigt.
            </seg>
            <seg n="e5d83a7f">
              Naturens kretslopp skapar ny teknikutveckling. Med 56 procent
              yta av Sverige som är skogsklädd finns det nya möjligheter att
              använda skogen ännu smartare teknikmässigt och miljömässigt, att
              bli ännu mer klimatsmart, och ändå kunna dra nytta av den ökade
              tillväxt som vi ser i skogen.
            </seg>
            <seg n="b769a9b5">
              En nyhet som kom häromdagen gällde diesel gjord av tall. Det
              ser vi som mycket spännande i norra Sverige och som ytterligare
              ett steg i rätt riktning från ett fossilberoende samhälle.
            </seg>
            <seg n="0b6fe580">
              Mitt i allt det här ska vi ha en skogsvård som fungerar. Jag
              har lyssnat på de tidigare anförandena här och nästan fått intrycket
              att det inte skulle bedrivas någon skogsvård i Sverige i dag.
              Det gör mig förvånad, oerhört förvånad till och med, att man väljer
              att ha den ingången, för det är inte det skogsbruk som jag känner
              igen. Det är inte det Sverige jag befinner mig i när jag är i
              skogen.
            </seg>
            <seg n="8524151c">
              Jag befinner mig oftast i så kallad bondeskog. Många generationer
              har bedrivit ett skogsbruk som har sett i stort sett likadant
              ut i många hundra år. Där finns stora, stora värden av så kallad
              biologisk mångfald, tack vare och på grund av det skogsbruk som
              har bedrivits.
            </seg>
            <seg n="dafc79bf">
              Vi ska inte överdramatisera här. Jag förstår att oppositionen
              väljer att angripa på ett område som är ganska så svårt att mäta,
              för det privata bondeskogsbruket, som jag väljer att kalla det,
              har uppnått kravet som en gång fastställdes för att bevara skyddsvärda
              områden, biotoper. Mycket av det här sker genom frivilliga gröna
              skogsbruksplaner och certifiering. Det är det här som är bra,
              och det är det här som är äganderätt när den fungerar som bäst.
              Den oro som finns över att vi inte skulle klara miljömålen känner
              jag inte på samma sätt som tidigare debattörer.
            </seg>
            <seg n="6c807ee3">
              Herr talman! Ca 90 000 personer arbetar inom skogsnäringen. Det
              är många arbetstillfällen. Frågan är hur det kommer att se ut
              om 1020 år. Det vet vi ingenting om. Men vi vet att en stor del
              av vårt välstånd bygger på att skogsnäringen fungerar.
            </seg>
            <seg n="1f98f019">
              Låt mig ta ett exempel från den tid då industrialiseringen växte
              fram i Europa. Då var Sverige storexportör av tjära för båttillverkning
              och träkol till England. Då höggs stora områden av skogsmark ned,
              hundratals hektar. Granskogen var helt nedsopad. På dessa platser
              finns i dag den mest diversifierade skog ni kan tänka er. Det
              är biologisk mångfald så det står härliga till.
            </seg>
            <seg n="715932b8">
              Är det inte fantastiskt att naturen, trots en sådan kalhuggning
              och förändring av landskapet, kan bibringa en biologisk mångfald?
              Verklighetsbilden är alltså inte självklar alla gånger. Den biologiska
              mångfalden uppstår igen, igen och igen, såvida vi inte väljer
              att asfaltera eller på annat sätt begå oss på marken, det vill
              säga jordmånen.
            </seg>
            <seg n="c3f6fc06">
              Jag ska gå över till motionerna lite grann här. Oppositionen
              har fått chansen att breda ut texten här. Jag konstaterar att
              det finns 45 reservationer, men det är bara en som oppositionen
              är överens om en enda. Jag skulle vilja be er att slå upp s. 41
              i betänkandet och läsa om det som oppositionen skulle vara överens
              om och regeringens och utskottets skrivning angående sanktionsavgifter.
              Alltså, det är väldigt tunt.
            </seg>
            <seg n="05df27d2">
              Jag saknar gamla socialdemokrater. Vart har de tagit vägen? En
              omvittnat klok och kunnig person inom skogsområdet, Göran Persson,
              gjorde mycket bra för skogen. Ulrica Messing gjorde fantastiskt
              fina insatser, särskilt efter stormen Gudrun. Det har kolleger
              till mig vittnat om. Hon visade förståelse och kunskap.
            </seg>
            <seg n="f5b5cd20">
              Varför försvinner det här? Jag hade förväntat mig mycket mer
              av Socialdemokraternas motioner här. Jag hade hoppats på mycket
              mer samsyn. Det finns för all del, men jag hade hoppats på mycket
              mer av det.
            </seg>
            <seg n="bfe99d1b">
              Nu sitter naturligtvis inte oppositionen vid makten. Man förlorade
              ju valet, därför att många skogsägare och många som var intresserade
              av skog valde att rösta på ett annat parti, ett alliansparti.
              Man var trött på översitteriet och på myndighetsutövare som kom
              ut till markägare och sade: Du har en skyddsvärd skog. Därför
              behöver vi ha ett naturreservat här. Snacka om att banka i skallbasen
              på människor sanningar som är självuppfyllande profetior! Det
              är så man skäms!
            </seg>
            <seg n="3fbe5926">
              Men ni ska få skämmas för er själva. Ni ska få chans att komma
              tillbaka med en bättre politik. Jag är övertygad om att det finns
              socialdemokrater som kan räta upp detta. Jag hade förväntat mig
              mycket mer. Jag kan bara beklaga.
            </seg>
            <seg n="09f4c8a7">
              Droppen är ändå när jag läser i motionerna att staten ska kräva
              skogsbruksplan av den fria markägaren. Det är som att slå spiken
              i kistan vad gäller den biologiska mångfalden. Det vore utomordentligt
              bedrövligt om detta skulle gå igenom. Nu gör det inte det; nu
              har alliansen majoritet i kammaren. Det är jag mycket tacksam
              över, herr talman.
            </seg>
            <seg n="ae2850aa">
              Frivilligheten i skogsbruket är dessutom det som kan skapa intresse
              och få nya människor som vill arbeta inom skogsbruket att bli
              intresserade och känna för skogen. Det är en sak att sitta här
              och besluta om en proposition, men det är i verkligheten det händer;
              det är i skogen det händer, mina vänner. Det är där propositionen
              ska bli verklighet. Det får vara slut på uppifrånperspektivet.
            </seg>
            <seg n="da0ac3d0">
              Jag är mycket nöjd, liksom Bengt-Anders Johansson, att Sveaskog
              och Naturvårdsverket äntligen tecknar ett avtal. Det hade Socialdemokraterna
              också kunnat göra tillsammans med Vänsterpartiet och Miljöpartiet,
              men det hände inget. Jag är mycket glad, herr talman, att detta
              bli verklighet. Sammankopplat gör det vi fick höra på radion i
              morse, på Ekot, och propositionen mig väldigt nöjd och glad. Jag
              känner frimodighet. Nu kan jag kliva ut i verkligheten och vara
              nöjd. Jag hoppas att fler vill stötta äganderätten för framtiden.
            </seg>
            <seg n="b32a2936">
              (Applåder)
            </seg>
          </u>
          <note type="speaker" n="ecd2b624">
            Anf. 18 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-3" n="e4ffe17e">
            <seg n="9f078ccf">
              Herr talman! Det var intressant att lyssna på Erik A Erikssons
              anförande. Jag kan meddela lite kort att Göran Persson, som Erik
              A Eriksson nämnde, finns i Sveaskog i dag. Det blir spännande
              att se hans arbete där framöver.
            </seg>
            <seg n="40d41740">
              Det låter i Erik A Erikssons anförande som att Socialdemokraterna
              inte har någon skogspolitik i dag. Hade han lyssnat hade han hört
              att jag sade att jag tycker att det är en bra skogspolitik och
              att vi ska öka tillväxten. Men det jag saknar i ert förslag och
              i propositionen är de jämställda målen när det gäller miljömålet.
              Var är de konkreta förslagen? Jag ställde samma fråga till Bengt-Anders
              Johansson.
            </seg>
            <seg n="5503bbc4">
              Erik A Eriksson var mycket negativ till vår tanke om skogsbruksplan.
              Samtidigt står det mycket om det i propositionen och att skogsbruksplan
              är bra. Varför sätter ni inte ned foten och säger att vi ska ha
              skogsbruksplan? Vi kan konstatera att det fortfarande fattas saker
              när det gäller skötsel av skog. Den generella hänsynen går det
              att göra mycket mer med i dag.
            </seg>
            <seg n="5baecb26">
              Jag har en fråga om arbetsmiljön. Jag besökte en kvinnlig skogsentreprenör
              i Värmland som har 40 anställda. Hon slåss mot ett stort skogsentreprenörsbolag
              med utländsk arbetskraft med sämre villkor och arbetsmiljö. Vi
              behöver fler som jobbar i skogen. Vi måste förbättra villkoren
              och arbetsmiljön. Varför görs det inte en större satsning från
              er sida när det gäller villkor och arbetsmiljö för att få fler
              svenska ungdomar att vilja jobba i skogen?
            </seg>
          </u>
          <note type="speaker" n="41695675">
            Anf. 19 ERIK A ERIKSSON (c) replik:
          </note>
          <u who="peter_eriksson_83518c" xml:id="i-82ad0a94a0da0ed9-0" n="dae7ed62">
            <seg n="6d546e9f">
              Herr talman! Jag tackar Ann-Kristine Johansson för frågorna.
              Jag lyssnade noga på ditt anförande även om jag drack kaffe samtidigt.
              Jag har kapacitet att klara i alla fall de två sakerna samtidigt.
            </seg>
            <seg n="8c799fe8">
              Vad gäller mål men inga pengar satte Socialdemokraterna tillsammans
              med Miljöpartiet och Vänsterpartiet upp fantastiska mål som skulle
              ha kostat staten 1 miljard per år om man hade fullföljt dem. Ni
              hade mål men inga pengar. Det är inte trovärdigt att möta landets
              medborgare och skogsägare på det sättet. Fina mål kan vem som
              helst rada upp, men det gäller att ha pengar till dem.
            </seg>
            <seg n="54692149">
              Jag är glad att det kommer. I och för sig kom det vid sidan av
              propositionen i morse men jag är glad att det kommer nu.
            </seg>
            <seg n="f7f910f1">
              Det är ändå en marknadsfråga. Känner skogsbruket att man har
              nytta av certifiering, vilket man har i dag eftersom det finns
              virkeshandlare som inte köper skog som inte är certifierad; det
              gäller även svensk skog och inte bara så kallad regnskog och annat,
              är jag nöjd med att marknaden fixar detta. Redan i dag är det
              ett mervärde att ha en certifiering. Ibland är det ett mervärde
              att ha en grön skogsbruksplan med certifiering. Jag är trygg i
              att det fungerar i dag.
            </seg>
            <seg n="a8f77173">
              Din fråga om generell hänsyn förstod jag inte. Du får upprepa
              den.
            </seg>
          </u>
          <note type="speaker" n="b8754ed6">
            Anf. 20 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-4" n="e4ffe17e">
            <seg n="e498fbf5">
              Herr talman! Jag skulle vilja få preciserat vilka mål Erik A
              Eriksson talar om som vi i oppositionen har men inte har pengar
              till. Vi är väl alla överens om att ha 900 000 hektar i miljömålet,
              men vad är det för mål Erik A Eriksson talar om? Jag hänger inte
              med.
            </seg>
            <seg n="f18bb828">
              Han säger att marknadskrafterna ska styra. Det är just det som
              är problemet när det gäller miljöaspekterna. Marknadskrafterna
              är inte intresserade av miljöaspekterna.
            </seg>
            <seg n="f90f0fbe">
              Vi har certifieringsarbetet inom skogsbruket, och det är jättebra.
              Samtidigt krävs det att vi som politiker tar ansvar för miljöaspekterna
              i skogsbruket. Skogsindustrin jublar naturvården gråter. Vad säger
              Erik A Eriksson till de människor som jobbar inom naturvården
              som är bekymrade över att miljömålet inte kommer i samband med
              detta förslag utan först till hösten när ni samtidigt pratar om
              två jämställda mål?
            </seg>
          </u>
          <note type="speaker" n="bf06d9d7">
            Anf. 21 ERIK A ERIKSSON (c) replik:
          </note>
          <u who="peter_eriksson_83518c" xml:id="i-b039f960207e3693-1" n="dae7ed62" next="i-766d31590d433969-1">
            <seg n="ec611160">
              Herr talman! Det finns gemensamma mål som vi är överens om. Men
              det gäller också att anslå pengar i budgeten till det. Det gör
              vi. Men vi ska inte utöka målen. Vi sänker för all del i första
              budgeten, men det är för att det är rätt. Man kan inte ha mål
              som man inte kan uppnå. Vi tror mer på att skogsbruket självt
              klarar upp detta genom certifieringssystemet.
            </seg>
            <seg n="0e188827">
              Ann-Kristine Johansson berörde frågan om utländsk arbetskraft.
              Låt mig ta ett exempel från den tid Socialdemokraterna satt vid
              makten. I stor utsträckning var det utländsk arbetskraft som röjde
              upp efter stormen Gudrun. Den förra regeringen hade svårare att
              klara jobbpolitiken. Alliansregeringen har lättare att få människor
              i arbete. Jag tror att det även kommer att genomsyra skogsnäringen.
              Vi har redan sett exempel på det.
            </seg>
            <seg n="6e265f5d">
              När det gäller de som är ledsna för att naturvården inte klaras
              upp ska jag vara helt rak och säga att de människor som varit
              i kontakt med mig är människor som jag inte tror att jag kan göra
              nöjda på något enda sätt. När jag visar upp bondeskog som i hundratals
              år har skötts på ett liknande sätt och där biologisk mångfald
              har stora värden och stor hänsyn tas, och man säger att det inte
              görs tillräckligt har jag som praktisk utövare svårt att förstå
              det.
            </seg>
            <seg n="2f3dc00f">
              Här gäller det att ha en klok pedagogik, herr talman. Vi ska
              inte banka folk i huvudet utan föra en rimlig diskussion. Det
              får inte vara så att en markägare får vänta sju år på utbytesmark.
              Det är inte rimligt och ansvarstagande. Så har det varit förut,
              men så ska det inte vara nu. Det blir ändring med politiken som
              presenterades på nyheterna i morse. Det är positivt.
            </seg>
            <seg n="629b3ec6">
              Förbättrat växtodlingsmaterial, minskade skador av vilt, ökad
              röjningsaktivitet, effektivare skogsmarksgödsling och tydligare
              regler är så-dant som kan öka tillväxten i skogen ännu mer. Vi
              har redan hög tillväxt i skogen, men vi kan öka den ännu mer.
              Det kan ge oss goda möjligheter i framtiden.
            </seg>
          </u>
          <note n="b7563833">
            Anf. 22 ANITA BRODÉN (fp):
          </note>
          <u who="peter_eriksson_83518c" xml:id="i-766d31590d433969-1" n="dae7ed62" prev="i-b039f960207e3693-1">
            <seg n="c7f9e099">
              Herr talman! Att skogen är en enorm tillgång för vårt land rådet
              det nog ingen tvekan om. Det är en resurs som ger oss alltifrån
              en enorm bruttonationalinkomst till omistliga naturvärden och
              förnybar energi. Skogen erbjuder massor av arbetstillfällen; 90
              000 arbetar inom skogsnäringen. Den ger en exportintäkt på 122
              miljarder kronor. Detta talar sitt tydliga språk.
            </seg>
            <seg n="c67bf264">
              I den skogsproposition vi i dag debatterar slås ånyo fast att
              grunderna i skogspolitiken bör ligga fast i två likställda mål:
              produktionsmålet och miljömålet. Framtida klimatförändringar ska
              också i högre grad beaktas.
            </seg>
            <seg n="892105dc">
              Regeringen skriver i skogspropositionen att miljömålet för skogsbruket
              innebär att skogsmarkens naturgivna produktionsförmåga ska bevaras.
              Biologisk mångfald och genetisk variation i skogen ska säkras.
              Hotade arter och naturtyper ska skyddas. Skogens kulturmiljövärden
              samt dess estetiska och sociala värden ska säkras. Kan det sägas
              tydligare?
            </seg>
            <seg n="988b507e">
              Herr talman! Det har varit ett ganska högt tonläge från somliga,
              även från miljörörelsen som givetvis har som uppgift att slå vakt
              om att miljövärden inte hotas. Jag vill därför ta tillfället i
              akt och ägna en del tid åt att försöka bringa klarhet och en gång
              för alla slå fast att alliansregeringen menar allvar med de två
              likställda målen. Det råder alltså ingen tvekan om att det finns
              en medvetenhet om vikten av att den biologiska mångfalden bevaras.
              Det bör heller inte råda någon tvekan om att Folkpartiet är en
              vakthund på detta område.
            </seg>
            <seg n="8f169e20">
              Att stoppa förlusten av biologisk mångfald är ett av vår regerings
              viktigaste åtaganden. En ekologisk mångfald och robusthet kan
              komma att vara avgörande för vår möjlighet att stå emot kommande
              klimatförändringar.
            </seg>
            <seg n="a19e17a0">
              Det är därför mycket bra att regeringen skriver att man i högre
              grad kommer att beakta klimatförändringarna där arbetet för bevarande
              av biologisk mångfald och skogsekosystemens resiliens har en enorm
              betydelse. Växande skog är ur klimatsynpunkt värdefull, eftersom
              den motverkar klimatförändringarnas effekter genom upplagring
              av kol i såväl växande skog som skogsprodukter, något som Bengt-Anders
              Johansson nämnde i sitt anförande. SLU kommer att forska vidare
              om detta.
            </seg>
            <seg n="0f198f3b">
              Ett ökat skogligt tillvaratagande av skogens restprodukter för
              utvinning av bioenergi är positivt, framför allt när vi kommer
              in på andra generationens bioenergianvändning. Det tål att påpekas
              att inte heller detta får ske till priset av att den biologiska
              mångfalden utarmas.
            </seg>
            <seg n="b974808f">
              Herr talman! Inriktningen och ambitionen hos alliansregeringen
              är att miljömålet ska uppnås och att regeringen i första skedet
              ska klara delmålet Levande skogar. Det innebär ett skydd av 900
              000 hektar produktiv skogsmark. Detta skulle inte den tidigare
              regeringen ha klarat med sin budget och sina verktyg. Jag vill
              därför nu gå igenom några punkter där jag konkret visar på vilket
              sätt vi arbetar från alliansregeringens håll.
            </seg>
            <seg n="32db5f9c">
              Vi arbetar på ett helt annat sätt än tidigare för att hitta lösningar
              så att Sveaskog kan användas effektivare som utbytesskog. Det
              öppnar för helt andra möjligheter att lösa reservatsbildningar
              och andra avsättningar. Utbytesskog innebär att man, om man själv
              har ett skyddsvärt skogsområde, genom Sveaskogs försorg har möjlighet
              att växla in det.
            </seg>
            <seg n="22773be9">
              Den tidigare regeringen har använt den lösningen, men enbart
              för privata skogsägare. Nu tittar alliansregeringen på att öppna
              även för bolag och kyrkans domäner etcetera. Det kan göra att
              den här möjligheten utökas enormt.
            </seg>
            <seg n="8dde63d9">
              Precis som flera av de tidigare talarna har påpekat har miljöministern
              i dag informerat om det avtal som slutits mellan Sveaskog och
              Naturvårdsverket. Ytterligare 70 000 hektar skyddsvärd skog avsätts.
            </seg>
            <seg n="6a3ab660">
              Ett annat viktigt verktyg som vi använder oss av är att ha en
              helt annan ingång i mötet med skogsägare det stavas dialog och
              delaktighet. På så sätt kommer fler avsättningar och fler skötselplaner
              att bli verklighet. Färre kommer att uppleva sig överkörda och
              snuvade på den skog som man har brukat och vårdat i generationer.
            </seg>
            <seg n="66bc61bc">
              Genom att regeringen nu förstärker informationen och kunskapsbasen
              ges bättre möjligheter för skogsägarna att fatta riktiga och långsiktiga
              beslut. Skogsstyrelsen får dessutom i uppdrag att utveckla sin
              rådgivning och information i syfte att höja skogsbrukets kunskapsnivå
              om metoder för ökad skoglig tillväxt som är långsiktigt hållbar.
              Det krävs kunskap för att vidta rätt åtgärd på rätt plats vid
              rätt tillfälle.
            </seg>
            <seg n="c869c9c3">
              Betydelsen av ett hållbart skogsbruk, med hänsyn till natur-
              och kulturmiljövärden och till skogens sociala värden ska betonas
              i rådgivningen. Detta skriver man i propositionen.
            </seg>
            <seg n="fcc51cbc">
              Genom att utöver kvantitetsmålet ställa krav på kvalitet utökar
              vi detta. Det är en viktig punkt. Då säkerställer alliansregeringen
              att de frivilliga avsättningarna verkligen är skyddsvärda. De
              frivilliga avsättningar som skogsnäringen gör, utan ersättning
              från staten, för att skydda ytterligare 500 000 hektar skog, för
              bevarande av biologisk mångfald, för bevarande av kulturmiljövärden
              och sociala värden i skogslandskapet är ett viktigt bidrag. Alla
              avsättningar ska givetvis vara skyddsvärda.
            </seg>
            <seg n="926b719b">
              Skogsstyrelsen får därför tillsammans med SLU i uppdrag att utveckla
              metoder för en långsiktig uppföljning och utvärdering av de frivilliga
              avsättningarna. Jag är personligen förvånad att inte den tidigare
              regeringen tog tag i denna fråga. Jag kan ana att Miljöpartiet
              som framfört synpunkter på detta nu är tacksamma att vi styr upp
              det.
            </seg>
            <seg n="0746c18e">
              Jag utgår ifrån att Vänsterpartiet kan anse att de förslag från
              alliansen som jag har redovisat är rejäla föreslagna åtgärder
              för att nå miljömålen. Vänsterpartiet har ju det i sin första
              reservation.
            </seg>
            <seg n="c1ce72a5">
              Sammantaget visar detta med all önskvärd tydlighet att regeringens
              ambition att arbeta för en uppfyllelse av miljömålen är mycket
              högt ställd.
            </seg>
            <seg n="5abfc569">
              Regeringen anser, precis som Socialdemokraterna, att det är nödvändigt
              att öka tillväxten i den svenska skogen. Forskning, konsekvensbeskrivningar
              och avvägningar måste göras så att den ökade tillväxten inte sker
              på bekostnad av omistliga naturvärden. Självklart är detta möjligt.
              För att säkerställa detta och visa att det är två likställda mål
              har regeringen beslutat om en mängd uppdrag och utredningar.
            </seg>
            <seg n="4aa6e694">
              Vad gäller askåterföring och gödning vid lämpliga ståndorter
              skriver regeringen att det endast får ske om målen för naturvård,
              friluftsliv och rekreation inte hotas och om negativa övergödningseffekter
              inte uppstår. Det innebär bland annat att hänsyn måste tas till
              skogsmarkens biologiska mångfald och det avrinnande vattnets kvalitet
              samt till rennäring, friluftsliv och andra intressen som kan påverkas
              av kvävegödsling.
            </seg>
            <seg n="79ed4a91">
              Miljökvalitetsmålet Ingen övergödning är särskilt viktigt att
              beakta i sammanhanget liksom Sveriges åtagande när det gäller
              minskade kväveutsläpp som vi arbetar med inom ramen för Helcoms
              aktionsplan för Östersjön.
            </seg>
            <seg n="25702877">
              Skogsstyrelsen och Naturvårdsverket har i sina regleringsbrev
              uppgiften att tydliggöra tillämpningen av gällande regelverk för
              dikesrensning om det är en bra metod för ökad tillväxt och vilka
              krav och restriktioner som finns. Det handlar alltså inte om några
              nya tillstånd. Det handlar om att man ska klargöra och tydliggöra
              de gällande regelverken.
            </seg>
            <seg n="c6e34777">
              I Klimat- och sårbarhetsutredningens betänkande pekar man på
              behovet av forskning för att kunna anpassa skogsbruket till ett
              förändrat klimat. Det krävs ökade kunskaper om skötselfrågor,
              om biologisk mångfald i skogslandskapet, om möjliga anpassningsåtgärder
              för skogsekosystemet och om skogens sociala värden. Detta betänkande
              bereds nu i Regeringskansliet.
            </seg>
            <seg n="8a3600e0">
              Herr talman! Det har sagts en del om vilt i debatten. Kombinationen
              vilt och lövskog har blivit ett växande problem. Ett uppdrag kommer
              därför att ges till Skogsstyrelsen om en förbättrad rådgivning
              för viltanpassad skogsskötsel. Det är bra att regeringen tar tag
              också i denna fråga. Regeringen kommer för övrigt att lägga fram
              en viltförvaltning.
            </seg>
            <seg n="8ad1941e">
              Socialdemokraterna skriver att en översyn av älgförvaltningen
              måste göras och att det krävs ett större engagemang.
            </seg>
            <seg n="f5f0e51f">
              Miljöpartiet skriver att man önskar en balans mellan skogens
              växter, klövvilt och rovdjur.
            </seg>
            <seg n="1d09fc54">
              Till er vill jag säga: Det anser vi också. Därför har regeringen
              också vidtagit nödvändiga åtgärder med stort engagemang.
            </seg>
            <seg n="b4bec07c">
              Regeringens bedömning är att den generella hänsynen till natur
              och kulturmiljövärden bör förbättras. Skogsstyrelsen håller på
              att ta fram en handlingsplan med verktyg för att stärka denna
              hänsyn. Det handlar i mångt och mycket också här om ökad kompetens.
            </seg>
            <seg n="d162002e">
              I november 2007 beslutade regeringen om nya riktlinjer i de statliga
              företagens årsredovisningar där hållbarhetsfrågor, jämställdhetsfrågor,
              mångfaldsfrågor och etiska frågor ska ingå. Nu går regeringen
              vidare i detta arbete. Nu inbjuder man skogsnäringen i syfte att
              stärka jämställdhet och integration inom skogsnäringen. Vänsterpartiet
              har efterfrågat detta och torde med tillfredsställelse se att
              regeringen lyfter in dessa viktiga aspekter också.
            </seg>
            <seg n="03abc571">
              Herr talman! Som lärare älskar jag att upprepa saker och att
              sammanfatta. Jag vill därför avslutningsvis upprepa att de dubbla
              målen, produktions- och miljömålen, ligger fast. Skogs- och tränäringen
              har en enorm betydelse för vårt land. Skogsbruket är en grundbult
              i svensk ekonomi.
            </seg>
            <seg n="5195f3fd">
              Regeringen har pekat på möjliga lösningar för att öka produktionen
              samtidigt som man poängterat att det inte får ske på bekostnad
              av miljön. Flera utredningsuppdrag med särskild uppmärksamhet
              riktad mot naturvärden och biologisk mångfald har därför initierats.
            </seg>
            <seg n="a1cb57a4">
              Jag vill också upprepa det som jag inledde med. Miljömålet Levande
              skogar ligger fast, och det finns nu goda utsikter att vi klarar
              delmålet Levande skogar till 2010. Vi ser dessutom till att uppfylla
              inte enbart det kvantitativa målet utan också det kvalitativa.
            </seg>
          </u>
          <note n="8facb7ba">
            Herr talman! Jag yrkar bifall till förslaget i dess helhet i
            betänkandet och avslag på samtliga reservationer.
          </note>
          <note type="speaker" n="720770fc">
            Anf. 23 TINA EHN (mp) replik:
          </note>
          <u who="tina_ehn_f52113" xml:id="i-e7cae338637d9b25-0" n="112046f7" next="i-ffec6b846cd9760f-0">
            <seg n="0293b7bf">
              Herr talman! Anita Brodén skiljer sig oerhört mycket från de
              tidigare herrarna i debatten utifrån sitt otroliga engagemang
              för miljön, skulle jag vilja säga. Jag upplever det verkligen
              som att du har en uppfattning om att vi kommer att fixa detta
              och att klara detta. Det gläder mig faktiskt oerhört mycket.
            </seg>
            <seg n="3ae494ef">
              Du säger också att miljövärdena ska säkras, att det inte ska
              vara någon tvekan, att Folkpartiet kommer att vara en vakthund
              i dessa frågor och att miljömålen ska uppnås.
            </seg>
            <seg n="cbf590dc">
              Samtidigt har vi under en ganska lång tid läst om hur svårt det
              är att uppnå dessa miljömål. Regeringen har sagt att miljömålen
              ska uppnås men att pengarna inte kommer att räcka till.
            </seg>
            <seg n="c34e6734">
              Då undrar jag hur Folkpartiet ser på prioriteringarna utifrån
              biologisk mångfald. Finns det tillräckligt med resurser? Anser
              Folkpartiet att resurserna kommer att räcka? Jag tyckte att Anita
              nämnde det, men du får gärna förtydliga det.
            </seg>
          </u>
          <note n="925e78c9">
            Anf. 24 ANITA BRODÉN (fp) replik:
          </note>
          <u who="tina_ehn_f52113" xml:id="i-ffec6b846cd9760f-0" n="112046f7" prev="i-e7cae338637d9b25-0">
            <seg n="77d7b440">
              Herr talman! Jag tackar Tina Ehn för frågorna. Jag är alldeles
              övertygad om att vi kommer att ordna detta. Det är en utmaning,
              och den har vi tagit på fullaste allvar.
            </seg>
            <seg n="71046bc5">
              Det finns en tyngd i det som jag läste upp i mitt anförande direkt
              ur propositionen.
            </seg>
            <seg n="d6ed1af4">
              När det gäller pengar för att uppfylla målen använder sig alliansregeringen
              också av kreativa och smarta lösningar. Vi har den största budgeten
              för biologisk mångfald som någon regering hittills någonsin har
              haft. Vi återförde de 50 miljoner som vi minskade budgeten med
              förra året. Sedan får vi jobba vidare inför kommande mandatperioder.
            </seg>
            <seg n="afe96bac">
              Det som är viktigt i sammanhanget och som jag pekade på är bland
              annat de lösningar som vi kan använda oss av när det gäller Sveaskog
              och utbytesskog. Där ser vi nu också ett exempel på hur Naturvårdsverket
              tillsammans med Sveaskog kan besluta om en så stor avsättning
              av skyddsvärd skog en areal på 70 000 hektar. 40 procent har vi
              redan i och med detta klarat av.
            </seg>
            <seg n="9b175248">
              Jag ser därför med stor tillfredsställelse fram mot detta arbete,
              och jag är alldeles övertygad om att vi i alliansregeringen kommer
              att lösa detta tillsammans.
            </seg>
            <seg n="b1ef0367">
              Miljöministern betonade också i en radiointervju i dag att han
              såg stora möjligheter att klara miljömålet 2010.
            </seg>
          </u>
          <note type="speaker" n="5a7579c8">
            Anf. 25 TINA EHN (mp) replik:
          </note>
          <u who="tina_ehn_f52113" xml:id="i-e7cae338637d9b25-1" n="112046f7" next="i-ffec6b846cd9760f-1">
            <seg n="c54db5e1">
              Herr talman! I propositionen kan man läsa att arbetet med ett
              långsiktigt skydd av skog och skogsekosystems förmåga att bibehålla
              funktioner och strukturer för biologisk mångfald och för skogsekosystemets
              motståndskraft och återhämtningsförmåga är viktigt i ett förändrat
              klimat. Skogen och skogsekosystemen kommer i framtiden att ha
              en ökad betydelse för naturens förmåga att anpassa och återhämta
              sig i ett förändrat klimat.
            </seg>
            <seg n="978cb3b3">
              Samtidigt kan vi i förslagen från regeringen läsa att man vill
              öka produktionen i skogen. Det har väl egentligen inte någon av
              oss någonting emot. Men det som man föreslår är dikning, gödsling
              och stubbrytning. Samtidigt säger man att man ska nå miljömålen.
            </seg>
            <seg n="d34d10f7">
              För mig känns det som om man gör en sak men inte riktigt vet
              vad som händer med den andra delen.
            </seg>
            <seg n="2b9f930d">
              Då kvarstår faktiskt frågan: Hur anser Folkpartiet att man ska
              kunna klara av dessa miljömål om man har bara produktionsfokus
              i denna skogspolitiska proposition och inte tar med miljömålen?
            </seg>
          </u>
          <note n="63f7cc3b">
            Anf. 26 ANITA BRODÉN (fp) replik:
          </note>
          <u who="tina_ehn_f52113" xml:id="i-ffec6b846cd9760f-1" n="112046f7" prev="i-e7cae338637d9b25-1">
            <seg n="ab0fe0b9">
              Herr talman! Först och främst anser jag inte att man enbart har
              produktionsfokus. Jag vill än en gång betona att detta är två
              likställda mål som vi hela tiden arbetar med.
            </seg>
            <seg n="84753063">
              I mitt anförande ville jag fokusera väldigt mycket för att tydliggöra
              detta. Eftersom det har funnits kritik ville jag bemöta den kritiken
              på ett sakligt sätt och redogöra för hur vi vill arbeta för att
              det verkligen ska vara två likställda mål.
            </seg>
            <seg n="b586f5df">
              När oppositionen talar om skogen upplever jag att det väldigt
              mycket är problembaserat. Det handlar oerhört mycket om vilka
              problem som finns, medan jag och alliansen ser möjligheterna.
            </seg>
            <seg n="e5c608af">
              Vi misstänkliggör inte skogsägarna och skogsnäringen, vilket
              jag upplever att oppositionen många gånger gör. Vi ser ett värde
              i en skoglig tillväxt om den sker på ett miljömässigt hållbart
              sätt. Den balansgången anser vi att vi mycket väl kan klara av.
              Då finns också klimatfrågan med i bilden, där vi vet att det handlar
              om kolsänkor och vikten av att vi har växande skog.
            </seg>
            <seg n="6305edd9">
              Vad gäller dikning, gödsling och stubbrytning finns det restriktioner
              och uppdrag kopplade till detta för att hela tiden säkerställa
              att tillväxtfrämjande åtgärder inte vidtas på bekostnad av den
              biologiska mångfalden och de naturvärden som vi vill slå vakt
              om.
            </seg>
          </u>
          <note type="speaker" n="699b404f">
            Anf. 27 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-3f4706c5fab1bd81-0" n="e4ffe17e" next="i-290078a9df5eb3af-0">
            <seg n="c66dfa4d">
              Herr talman! Jag kan hålla med Tina Ehn om att det var intressant
              att lyssna på Anita Brodéns anförande där hon väldigt mycket tryckte
              på miljöaspekten.
            </seg>
            <seg n="257d9bcf">
              Men det är tur att vi har en så stor del statligt ägd skog, för
              annars skulle det vara svårt att nå de uppsatta mål som Anita
              Brodén här säger att man ska nå detta sagt utifrån att det dribblats
              med pengar fram och tillbaka. Ni drog först ned på pengarna. Sedan
              tillförde ni de 50 miljoner som Anita Brodén här tycker är så
              bra. Ändå kan det konstateras att det fattas pengar framöver.
              Men, som sagt, det är tur att vi har en mängd statligt ägd skog.
            </seg>
            <seg n="456cd87b">
              Anita Brodén pratade om en annan ingång i mötet med skogsägarna
              och om att en ökad dialog behövs. Det håller jag fullständigt
              med om. Det är viktigt med en ökad dialog och med lokal förankring.
              Men vem ska utföra det här?
            </seg>
            <seg n="ecd66358">
              Skogsstyrelsen har förvisso en viktig roll och utför, precis
              som Anita Brodén säger, mer uppdrag och ser till att bland annat
              detta med generell hänsyn följs. Men varför ger ni dem inte mer
              resurser i stället för att till exempel ta bort en del av uppdragsverksamheten
              och minska deras möjligheter att utföra sitt uppdrag?
            </seg>
            <seg n="57a26138">
              Jag är bekymrad över hur Skogsstyrelsen ska kunna vidta sina
              åtgärder och över det ökade antalet utredningar som ni vill ska
              genomföras. Jag tror att det finns 19 utredningsförslag i propositionen.
              En del av dem gäller Skogstyrelsen och en del av dem Naturvårdsverket
              och andra myn-digheter. Men en hel del gäller alltså Skogsstyrelsen.
              Man ska utföra en mängd nya uppdrag med mindre pengar.
            </seg>
            <seg n="c0fe45eb">
              Hur ser Anita Brodén på Skogsstyrelsens möjligheter att utföra
              sitt uppdrag och, inte minst, på de jämställda målen och avvägningen
              mellan dessa två?
            </seg>
          </u>
          <note n="94f2a4ae">
            Anf. 28 ANITA BRODÉN (fp) replik:
          </note>
          <u who="ann-kristine_johansson_80f4d4" xml:id="i-290078a9df5eb3af-0" n="e4ffe17e" prev="i-3f4706c5fab1bd81-0">
            <seg n="080b23d5">
              Fru talman! Vad gäller budgeten vill jag återigen konstatera
              att alliansregeringen har i sin budget på det här området anslagit
              mer än vad någon tidigare regering någonsin gjort, så det finns
              budgetmedel. Men hela tiden inför varje budgetomgång kommer vi
              att noga analysera varje krona och hur mycket som respektive område
              ska ha.
            </seg>
            <seg n="10ef578b">
              Vi arbetar kreativt och arbetar på många lösningar och på många
              sätt. Vi fastnar inte så som den tidigare regeringen gjorde, utan
              vi är öppnare och mer kreativa. Vi tror på dialog och delaktighet,
              något som tidigare har missats. Vi vet ju att människor när de
              känner att de blir delaktiga också känner en glädje i att göra
              extrainsatser.
            </seg>
            <seg n="cb6da103">
              Sedan har vi detta med uppdragsverksamhet. Det är inte primärt
              en statlig verksamhet att konkurrera där det finns andra aktörer
              som kan ut-föra saker på precis lika bra sätt.
            </seg>
            <seg n="46038eb3">
              Målet skrev jag upp här. Självklart arbetar vi för att uppfylla
              målet Levande skogar. Jag är inte ett dugg bekymrad, utan jag
              känner stor till-försikt.
            </seg>
            <seg n="657d3015">
              Avslutningsvis: Jag hinner, fru talman, ställa några frågor till
              Ann-Kristine Johansson. Det är egentligen två frågor som jag skulle
              vilja bolla vidare:
            </seg>
            <seg n="143b65d7">
              Ser Ann-Kristine Johansson ett värde i att produktionen ökar,
              och vilken tilltro har Ann-Kristine Johansson till skogsnäringen
              och skogsägarna, de enskilda skogsägarna, när det gäller att göra
              det här på ett långsiktigt hållbart sätt? Och hur upplever Ann-Kristine
              Johansson att vi från alliansregeringen nu presenterar att vi
              år 2010 kommer att kunna uppnå målet Levande skogar är inte detta
              ett glädjebesked?
            </seg>
          </u>
          <note type="speaker" n="3e77deb1">
            Anf. 29 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-5" n="e4ffe17e">
            <seg n="ce6f03b9">
              Fru talman! Det var intressant att höra Anita Brodéns diskussion
              om att budgetmedel finns trots att det dribblats fram och tillbaka
              i samband med den budgethantering som varit.
            </seg>
            <seg n="5c874508">
              Varför konstaterar flera instanser att det kommer att bli svårt
              att nå miljömålet Levande skogar och att det saknas pengar?
            </seg>
            <seg n="f054f6df">
              Förhoppningsvis är man, vilket jag tycker är jättebra när det
              gäller den statliga skogen och Sveaskog och den uppgörelsen, på
              väg att nå miljömålen. Men det är ju tack vare att det finns statlig
              skog som man kan använda. Det saknas pengar till den biologiska
              mångfalden.
            </seg>
            <seg n="08efe70e">
              Hur ser Anita Brodén på Skogsstyrelsens möjligheter att utföra
              alla de nya uppdragen och det viktiga uppdrag som man redan i
              dag har för att se till att skogsvårdslagstiftningen efterföljs
              i skogen? Det skulle jag vilja höra lite mer om.
            </seg>
            <seg n="f878ed5c">
              Anita Brodén hade ett par frågor. Jag tycker att värdet av att
              öka produktionen är jätteviktigt. I mitt anförande konstaterade
              jag att vi socialdemokrater tycker att det är viktigt att öka
              tillväxten i skogen och ser det som positivt från olika aspekter.
              Men lika viktigt i sammanhanget är det att prata om miljömål och
              om just balansen mellan de båda målen produktion och miljö. Den
              helhetssynen efterlyser jag i propositionen.
            </seg>
            <seg n="99f79e57">
              Jag har en stor tilltro till skogsägarna. Jag tror mycket på
              den satsning som LRF Skogsägarna gör genom Kraftsamling skog.
              Jag tror också mycket på utbildning och rådgivning och på att
              ge kunskap till skogsägarna. Man kommer att sköta sin skog väldigt
              bra. Det ser vi att man historiskt sett har gjort, och det kommer
              vi också framöver att se. Mer av sådana satsningar behövs. Jag
              ser väldigt positivt på att man ökar Kraftsamling skog och på
              att man får med den lokala delaktigheten från skogsägarnas sida.
            </seg>
            <seg n="77f6737a">
              Anf. 30 ANITA BRODÉN (fp) replik:
            </seg>
            <seg n="aa077671">
              Fru talman! På ett gemensamt möte för ett tag sedan, till vilket
              skogsindustrin inbjöd representanter för samtliga partier, fanns
              både Ann-Kristine Johansson och jag på plats. Vid det tillfället
              var vi rörande överens om att den här skogspropositionen egentligen
              inte i så stor utsträckning skiljer sig från den tidigare skogspolitiken,
              utan vad vi gör är att vi tydliggör här.
            </seg>
            <seg n="286a55c0">
              Därför upplever jag att det i debatten har blivit väldigt olyckligt.
              Vi är ju överens om tagen. Egentligen är det fråga om vissa justeringar.
              Då är det märkligt att, som tidigare här i debatten, få höra att
              det här kommer att kantra. Det är viktigt att vi nu tydliggör
              att det inte är så. Det är här två likställda mål punkt slut.
              Vi har nu i uppgift att se till att det här verkställs.
            </seg>
            <seg n="870906ab">
              Vad gäller den statliga skogen är jag förvånad. Ann-Kristine
              Johansson berättar mycket om de möjligheter som finns inom Sveaskog.
              Där håller jag med. Men varför utnyttjade inte den tidigare regeringen
              det faktum att man skulle kunna använda Sveaskog som utbytesskog
              också för bolag och kyrkor? Varför tog man under sina tolv år
              inte vara på de möjligheterna? I så fall hade vi redan nu kunnat
              konstatera att målen uppnås 2010 eller kanske långt tidigare?
              Jag är väldigt förundrad över det.
            </seg>
            <seg n="b325ce67">
              Vad gäller pengar, medel, för att Skogsstyrelsen ska kunna utföra
              sitt uppdrag kan jag bara säga att det förs en ständig dialog
              ministern sitter ju med här och finns med mellan myndigheter och
              berörda departement, så där har vi ständigt en avstämning.
            </seg>
          </u>
          <note type="speaker" n="edc5215a">
            Anf. 31 IRENE OSKARSSON (kd):
          </note>
          <u who="christina_oskarsson_258320" xml:id="i-5688cbfc440fc082-0" n="18313c27">
            <seg n="dc4cb6c9">
              Fru talman! En skogspolitik i takt med tiden handlar det här
              om. Men vilken tid lever vi i? Och vad ska vi gå i takt med? De
              frågorna kommer naturligen med tanke på den rubrik som den skogspolitiska
              propositionen har fått.
            </seg>
            <seg n="c19d657b">
              Genom åren har jag lärt mig att för att förstå sin samtid och
              för den delen för att kunna ta konstruktiva steg in i framtiden
              är det viktigt att veta vad som varit haver utan att för den skull
              fastna i att titta i backspegeln. Var tid har sina förutsättningar
              och kräver sina ställningstaganden.
            </seg>
            <seg n="02171e72">
              Vi har gått från en tid då skogen inte var värd något och det
              mest sågs som en belastning, i alla fall i södra Sverige, att
              vara skogsägare. Vi har gått från en tid då vi odlade upp ny åkermark
              till att i dag kunna hitta odlingsrör långt in i storskogen. Vi
              har gått från en tid då myndigheter och markägare inte fullt ut
              tog ansvar för att på ett klokt sätt återbeskoga de områden som
              avverkades.
            </seg>
            <seg n="e260bb3e">
              Vi har gått till att se skogen som en viktig resurs för produktion
              av skogsråvara och som en omistlig resurs för den biologiska mångfalden.
            </seg>
            <seg n="272695c0">
              Utifrån detta tar vi nu klivet framåt i takt. För att låna en
              bild från musikens värld, som jag ibland rör mig i, underlättas
              att gå i takt av att det är två eller fyra slag i takten. Det
              gör det enklare att marschera. Därför är det viktigt att poängtera
              att det är två jämställda mål i svensk skogspolitik miljö och
              produktion.
            </seg>
            <seg n="7c4fbc21">
              Regeringen har föreslagit en ändring i portalparagrafen och lagt
              till en tyngd, en markering ni som läser noter vet att det blir
              en liten accent över tryck till lite extra. Det betyder att det
              är en nationell tillgång som ska skötas på ett uthålligt sätt
              så att den ger god avkastning, och det är också en förnybar resurs.
              Där ligger tyngdpunkten.
            </seg>
            <seg n="11faa761">
              Den takt vi nu slår in för den fortsatta marschen och vandringen
              är hållbar för lång tid framöver. Skogsbruket behöver långsiktiga
              förutsättningar. Inte minst gäller det politiska beslut som berör
              skogsbruket. Det i sin tur gör att det krävs mycket utrednings-
              och analysarbete för att få en stabil och solid grund att stå
              på när beslut ska fattas.
            </seg>
            <seg n="06ed4250">
              Fru talman! Jag kan i detta sammanhang inte låta bli att förundras
              över vad Socialdemokraterna skriver i sin reservation, nämligen
              vi vill dock se ett större engagemang från regeringens sida i
              dessa frågor än det som skogspropositionen ger uttryck för. Vi
              uppmanar därför till en övergripande helhetssyn på skogen och
              skogsbruket där bl.a. avvägningen mellan gödsling, dikning och
              växtförädling för ökad tillväxt och strävan att nå miljömålen
              och bevara mångfalden måste värderas mer ingående.
            </seg>
            <seg n="40457707">
              Min fråga blir: Vad mer kan göras än vad regeringen gör genom
              att i var och en av dessa av Socialdemokraterna uppräknade åtgärder
              konstatera att ett uppdrag ska ges till ansvariga myndigheter
              för att analysera dessa åtgärder och se vad som måste göras för
              att inte äventyra något av de två målen?
            </seg>
            <seg n="065d057f">
              Vi lever i en tid där klimatfrågan seglat upp som den stora frågan.
              Senast i lördags kunde den som valde att vistas inomhus konstatera
              att SVT 2 hade en helkväll på det temat. Skogens betydelse för
              hur vi ska kunna möta utmaningen kan nog inte överskattas. Men
              det är en komplex bild som träder fram. Som framgår av propositionen
              och betänkandet kommer mer av avverkningsresterna att behöva användas.
              Så har vi nog också sett på det som ligger kvar. Det som i dag
              lämnas kvar behövs i framtiden för att producera bränsle till
              våra värmekraftverk och som råvara för andra generationens biodrivmedel.
            </seg>
            <seg n="c833be35">
              Det är mycket angeläget att staten satsar resurser på forskning
              inom dessa områden. Och det gör alliansregeringen, bland annat
              i form av de satsningar som görs inom klimatmiljarden. Det gäller
              att få fram de mest effektiva tekniska lösningarna och se hur
              vi ska kunna ta ut mer råvara utan att för den skull utarma skogen
              på biologiska värden. Det kommer också att krävas fortsatt forskning
              på hur askan ska kunna återföras till skogen för att återge den
              näring som tas bort vid uttag av grot och stubbar. Regeringen
              har även aviserat att man vill utreda hur ett eventuellt intensivskogsbruk
              skulle kunna bedrivas på åkermark som i dag inte är i produktion.
            </seg>
            <seg n="baae40ab">
              Jag välkomnar att den frågan kommer att utredas. Det kommer med
              all sannolikhet att vara så att vi i framtiden behöver använda
              den kasserade återmarken. När vi i dag vandrar i landskapet grämer
              vi oss över hur den sköts, eller rättare sagt definitivt inte
              sköts. Att använda den för att producera energi som vi har nytta
              av för att skapa ett hållbart samhälle är lovvärt om det kan göras
              på ett hållbart sätt.
            </seg>
            <seg n="35025229">
              Fru talman! Det är inte lätt att få en samlad bild av vad oppositionen
              vill när det gäller hur en skogspolitik i takt med tiden ska formas.
              Det verkar gå ganska mycket i otakt. Det finns dock ett gemensamt
              litet drag i samtliga oppositionspartiers motioner och reservationer,
              och det är misstron till vad markägare förmår göra med ett undantag,
              staten själv. Den synen är oroväckande. Hur har man tänkt sig
              att få genomslag för en politik om man misstror ett stort antal
              av dem som ska genomföra den?
            </seg>
            <seg n="fdfdec08">
              Jag tror att flera av oss som är i kammaren i dag är skogsägare
              eller har släktingar som är det. För min egen del finns det ett
              föräldrahem; det har jag nog redan nämnt. Det är alltså dessa
              över 350 000 skogsägare som utgör den stora kader av förvaltare
              som ska sköta skogen. Dessa ska tillsammans med skogsbolags och
              andra juridiska personers personal omsätta lagstiftningen i praktik.
              Då krävs ömsesidig respekt och tilltro till att den andre vill
              vara med och vill bidra på ett konstruktivt sätt. Det måste vara
              utgångspunkten.
            </seg>
            <seg n="127e474b">
              Som regeringen skriver, fru talman, reducerar en förändring av
              styrmedel som påverkar äganderätten, och införs på kort tid, skogsägarnas
              incitament till långsiktigt hållbart brukande av skogen och skogsmarken.
              Åtgärder som påverkar fördelningen av ansvar mellan samhälle och
              skogsägare ska alltid ske först efter en noggrann konsekvensanalys.
              Om vi ska få en tilltro till de åtgärder som behövs för att bevara
              den biologiska mångfalden måste det göras med detta för ögonen.
              Den markägare som tagit vid efter tidigare generationer och vårdat
              sin skog måste kunna möta respekt och få erkänsla för detta.
            </seg>
            <seg n="d60d10c9">
              Här vill jag parentetiskt nämna att det finns en del gamla skogsägare
              som i dag är innerligt glada över att de gått efter egen pipa,
              för i dag är deras skogar mer värdefulla för miljön än någon hade
              kunnat förutspå i mitten av 60-talet.
            </seg>
            <seg n="ab2772da">
              Det uppdrag som regeringen gav Skogsstyrelsen och Naturvårdsverket,
              att belysa den finska så kallade Metsomodellen, lyfter fram behovet
              av en tydligare och bättre dialog mellan myndigheter och markägare.
              I rapporten kommer man också med ett antal förslag på hur staten
              kan använda den skog som ägs av staten för att uppfylla miljömålen.
              Vi kristdemokrater hoppas att många av de förslag som där ges
              kan realiseras. Vi tror att de på ett konstruktivt sätt kommer
              att kunna bidra till att uppfylla miljömålet Levande skogar. Därför
              var det glädjande att i morse kunna slå på telefonen och läsa
              dagens nyheter alltså inte tidningen utan just dagens nyheter
              i telefonen och se att Sveaskog gjort en uppgörelse med Naturvårdsverket
              som innebär att 70 000 hektar avsätts till naturreservat.
            </seg>
            <seg n="f80f56fd">
              Slutligen, fru talman, är det glädjande att kunna konstatera
              att vi nu får en definition av skogsmark som innebär att vi kan
              göra relevanta internationella jämförelser. Jag har mycket svårt
              att förstå varför oppositionen motsätter sig detta. Det måste
              väl vara oerhört bra att kunna se hur vi förhåller oss till andra
              länder.
            </seg>
            <seg n="32d60cda">
              Med detta yrkar jag bifall till förslagen i betänkandet och avslag
              på samtliga reservationer samt önskar ledamöterna en skön sommar
              när vi så småningom lämnaren kammaren för sommarlovet.
            </seg>
          </u>
          <note type="speaker" n="657f7329">
            Anf. 32 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-6" n="e4ffe17e">
            <seg n="6fdeeff4">
              Fru talman! Det var spännande att lyssna på Irene Oskarssons
              anförande. Mycket håller jag med om, men när hon konstaterar att
              oppositionen har en stark misstro till skogsägare jag minns inte
              exakt hur hon formulerade det vill jag slå fast att jag vet att
              många skogsägare sköter sig mycket bra. Vi vet emellertid att
              röjningsberget fortsätter att öka. Vi ser att det brister i röjningsarbetet.
              Där behöver vidtas åtgärder.
            </seg>
            <seg n="4c223a19">
              Samtidigt konstaterar Skogsstyrelsen att miljöhänsynen i skogsbruket
              är på en fortsatt låg nivå. Den generella hänsynen, där man i
              samband med avverkning tar hänsyn till natur- och kulturvärden,
              ligger fortfarande på en för låg nivå. Det behöver alltså vidtas
              åtgärder beträffande miljöhänsynen i skogsvårdslagen. Därför funderar
              jag på hur Irene Oskarsson ser på att ställa ökade krav. Eller
              är det frihet under ansvar som gäller? Sedan tappar man bort ansvaret
              och säger att det får sköta sig självt bäst det kan. Ska vi ställa
              ökade krav på bland annat röjning och den generella hänsynen?
              Är det i så fall Skogsstyrelsen som ska kontrollera att det efterlevs
              och, inte minst, ska de ge ökad rådgivning till hur man sköter
              sin skog?
            </seg>
          </u>
          <note type="speaker" n="264fff28">
            Anf. 33 IRENE OSKARSSON (kd) replik:
          </note>
          <u who="christina_oskarsson_258320" xml:id="i-5688cbfc440fc082-1" n="18313c27">
            <seg n="6ff4f70d">
              Fru talman! Egentligen är det rätt retoriskt, det Ann-Kristine
              sade. Hon svarar till slut på sin egen fråga.
            </seg>
            <seg n="021bbf00">
              Ann-Kristine Johansson räknar upp vad Skogsstyrelsen ska göra
              för att få ordning och reda ute i landet. Jag tror att vi behöver
              se till att Skogsstyrelsen, precis som vi skriver på ett antal
              ställen i betänkandet och som regeringen har skrivit i propositionen,
              blir mer fokuserad på att ge adekvat och tydlig rådgivning, stöd
              och hjälp till de markägare som behöver ökad kunskap. Det är en
              av Skogsstyrelsens allra viktigaste uppgifter.
            </seg>
            <seg n="9754f539">
              Tyvärr är det väl så att den myndighet som genom tiderna har
              haft det allra bästa renomméet i landet har börjat få det lite
              naggat i kanten. Jag hoppas nu att den guldstjärnan kan återsättas
              på sin plats genom de åtgärder som kommer att vidtas i och med
              denna proposition. Det är Skogsstyrelsen som med råd och dåd till
              de markägare som finns i vårt land, stora som små, ska se till
              att det här sköts bättre.
            </seg>
            <seg n="f29e3df1">
              Jag håller fullständigt med Ann-Kristine Johansson om att röjning
              behövs. Jag har svårt att förstå den markägare som inte skulle
              röja om vederbörande hade kunskap nog. Där har vi en uppgift:
              att tillse att så blir fallet.
            </seg>
          </u>
          <note type="speaker" n="b3c896b6">
            Anf. 34 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-7" n="e4ffe17e">
            <seg n="62fc5847">
              Fru talman! Visst är det Skogsstyrelsen och även, som jag ser
              det, till exempel LRF Skogsägarna genom Kraftsamling skog som
              ska se till att skogsvårdslagen efterföljs och att skogsägarna
              får ökade kunskaper. Men det behövs ökade resurser till Skogsstyrelsen
              för att man ska kunna klara de här uppdragen, den här vanliga
              miljöhänsynen, plus alla nya uppdrag som ni lägger på Skogsstyrelsen.
              De får en mängd nya arbetsuppgifter, men inga mer pengar, snarare
              mindre. Det ser jag som ett problem.
            </seg>
            <seg n="7ff3393f">
              Dessutom: Varför säger man nej till sanktionsavgifter när den
              generella miljöhänsynen i skogsbruket inte uppnås?
            </seg>
          </u>
          <note type="speaker" n="d0215884">
            Anf. 35 IRENE OSKARSSON (kd) replik:
          </note>
          <u who="christina_oskarsson_258320" xml:id="i-5688cbfc440fc082-2" n="18313c27">
            <seg n="1705f77b">
              Fru talman! För att åter börja där Ann-Kristine Johansson slutade:
              Sanktionsavgifter innebär misstro. Vi måste komma så långt att
              vi kan se att markägare har god kunskap.
            </seg>
            <seg n="058b9c87">
              Vi kan föra detta tillbaka till den debatt som vi hade för någon
              vecka sedan här om djurskydd och så vidare. Vi ska ge kunskap.
              Vi ska se till att den finns. Vi ska stötta de organisationer
              och projekt som finns, som det Ann-Kristine Johansson nämnde,
              LRF:s Kraftsamling skog. Sedan kanske vi kan börja diskutera hur
              vi hanterar den eller dem som trots allt inte sköter vad man bör
              sköta.
            </seg>
            <seg n="72d630a8">
              Men jag tror att de allra flesta markägare kommer att sköta sin
              skog på ett adekvat sätt med ökad kunskap när de också känner
              att de får respekt för att det är det de vill göra.
            </seg>
          </u>
          <note type="speaker" n="5b6df7f8">
            Anf. 36 TINA EHN (mp) replik:
          </note>
          <u who="tina_ehn_f52113" xml:id="i-7cb4c791c7defa2a-3" n="112046f7">
            <seg n="80ec9710">
              Fru talman! Jag vill börja med att ge Irene en eloge för hennes
              stora skogsengagemang, som jag vet att hon har. Jag vet också
              att hon bor i skogsområden som har varit otroligt hårt drabbade
              och har kunskaper om detta.
            </seg>
            <seg n="207418d6">
              Vad jag inte tycker om i den kritik vi får är att det sägs att
              vi bara ser problemen. Det var någon som uttryckte att vi var
              väldigt problembaserade. Det var nog Anita som sade det. Sedan
              säger du, Irene, att vi har en misstro till vad markägarna kan
              göra.
            </seg>
            <seg n="17090e37">
              Det är inte alls på det viset. Det finns fakta som vi har tagit
              fasta på och redovisar om hur det ser ut med miljöhänsynen i skogen.
              Det finns också fakta när det gäller direkta brott mot skogsvårdslagen.
              Där det är 56 anmälda brott är det sex stycken som har lett till
              åtal. Det har inte varit bra. Det urholkar hela skogsvårdslagen.
              Någonstans måste man ha en efterföljande effekt på någonting som
              inte har fungerat.
            </seg>
            <seg n="477bff3e">
              Nej, misstänksamheten riktas inte mot markägarna. Misstänksamheten
              hos oss riktas mot vad regeringen föreslår och inte föreslår.
              Vi i Miljöpartiet tycker att det är väldigt tråkigt att vi har
              en massa ord om miljön och miljöhänsynen vi har hört väldigt mycket
              fint om det i dag men inga förslag för att nå de miljömål som
              har satts upp. Man vill vidta en massa åtgärder för att öka produktionen,
              men miljömålen finns inte med.
            </seg>
          </u>
          <note type="speaker" n="b3245c25">
            Anf. 37 IRENE OSKARSSON (kd) replik:
          </note>
          <u who="christina_oskarsson_258320" xml:id="i-5688cbfc440fc082-3" n="18313c27">
            <seg n="1ca1a47f">
              Fru talman! Jag tackar Tina för frågorna.
            </seg>
            <seg n="4eb1f55c">
              Jag har svårt att se vad det är som skulle komma till, utöver
              det som står i både propositionen och betänkandet, för att tydliggöra
              att miljön är en oerhört central faktor i skogspolitiken och att
              miljöhänsyn ska tas på ett sätt som inte äventyrar miljömålet
              Levande skogar.
            </seg>
            <seg n="dfd5cf2f">
              Jag har suttit i bänken och lyssnat till ett antal talare, inklusive
              Tina Ehn, och kan inte låta bli att säga att miljömålsarbetet
              är mycket större än skogspolitiken, med förlov sagt. Det är 16
              miljömål som ska presenteras i miljöpropositionen. Skulle vi ta
              in allt annat arbete under den hatten, inklusive skogen, skulle
              vi nog inte få debattera här över huvud taget den närmaste framtiden,
              därför att allting har bäring på hur vi hanterar miljömålen i
              framtiden.
            </seg>
            <seg n="2ca7c26f">
              Miljöpartiet och övrig opposition har tydligen inte läst att
              det bakom varenda åtgärd för att höja produktionen något, precis
              som jag sade, ska göras gedigna utredningsarbeten för att inte
              äventyra miljöhänsynen.
            </seg>
            <seg n="62eaf235">
              Jag kan inte låta bli att ge en kommentar: Tyvärr eller kanske
              tack och lov är det väl så att begreppet mörka Småland inte gäller
              längre.
            </seg>
          </u>
          <note type="speaker" n="4e786dca">
            Anf. 38 TINA EHN (mp) replik:
          </note>
          <u who="tina_ehn_f52113" xml:id="i-7cb4c791c7defa2a-4" n="112046f7">
            <seg n="55323caf">
              Fru talman! Inget ont som inte har något gott med sig, brukar
              man säga ibland. Man kan se saker positivt.
            </seg>
            <seg n="da3741cd">
              Irene började sitt anförande med att säga att var tid har sina
              krav. Det är precis det som vi efterfrågade i propositionen. Det
              går inte att bara ta hänsyn till produktionsökningen. Man måste
              ha det mer övergripande synsättet. Det är klart att vi då kommer
              in på miljömålen och miljömålsarbetet.
            </seg>
            <seg n="e2fd06fb">
              Nu har vi fått besked. Jag fick besked av miljöminister Andreas
              Carlgren om att förutsättningarna för att det ska komma en miljömålsproposition
              till hösten är goda; det ser lovande ut. Jag ser fram emot det.
            </seg>
            <seg n="d1c5404d">
              Samtidigt brister det. Det här med skogen och hur vi hanterar
              den är en stor del av miljömålsarbetet och miljöarbetet. Det är
              därför det känns som att det fattas oerhört mycket.
            </seg>
            <seg n="87256daf">
              Stolen med två ben har vi pratat om flera gånger i dag. Jag kan
              känna att det inte är två ben det är bara ett och ett halvt ben!
              Det är inte ens två ben på stolen!
            </seg>
            <seg n="c45be98f">
              Det fattas en hel del. Det som fattas är förslag på åtgärder.
              Även om man från regeringens sida säger att man tar ansvar, att
              man har kunskap och åtgärder och tror på det här, finns det inga
              förslag på åtgärder.
            </seg>
            <seg n="d6b97e7b">
              Man ska ta bort Smörredovisningen, för den har inte varit tillräcklig.
              Den har bara varit en liten del av alltihop. Man avskaffar den
              i stället för att utveckla den, för den är för dålig.
            </seg>
            <seg n="e65c946e">
              Skogsbruksplanen gör man ingenting med. Man lägger det här på
              myndighetsinsatser i stället. Det är myndigheterna som ska informera
              om hur skogsägarna ska sköta sina skogar.
            </seg>
            <seg n="f643b3d4">
              Det känns som att det fattas väldigt mycket. Jag håller med om
              att miljömålsarbetet är mycket större än bara det här, men det
              är en stor del av det hela.
            </seg>
          </u>
          <note type="speaker" n="fe8b3c48">
            Anf. 39 IRENE OSKARSSON (kd) replik:
          </note>
          <u who="christina_oskarsson_258320" xml:id="i-5688cbfc440fc082-4" n="18313c27">
            <seg n="4e87648f">
              Fru talman! Jag kan väl börja med att ge Tina rätt i att miljömålsarbetet
              är mycket större än skogen. Det är kanske just därför regeringen
              väljer att göra ett gediget arbete med miljömålspropositionen.
            </seg>
            <seg n="09ca0abe">
              Jag förstår inte varför vi ska använda förlegade och gamla metoder.
              Skogsstyrelsen och andra konstaterar själva att det i stället
              för Smör vilket inte är något ätbart, utan en form av redovisning
              ska kunna finnas digital kunskap om var värden finns och hur de
              bör skötas. Denna ska både Tina Ehn och jag kunna ta del av på
              ett mycket enklare sätt. Detta gör naturligtvis också att vi kan
              förvänta oss att markägare och skogsbrukare tar hänsyn till detta.
            </seg>
            <seg n="fc038617">
              Angående skogsbruksplanen kan jag inte förstå varför man ska
              tvångsbelägga detta. Det är ett instrument som skogsägaren kan
              använda för att på ett bättre sätt sköta sin skog. Då är det,
              som Anita Brodén sade, kunskap, kunskap och åter kunskap som gäller.
              Jag tror att människor förändrar sitt beteende därefter. Det gäller
              nog även skogsägarna i Sverige.
            </seg>
          </u>
          <note type="speaker" n="1f15e0fa">
            Anf. 40 Jordbruksminister ESKIL ERLANDSSON (c):
          </note>
          <u who="eskil_erlandsson_2d1517" xml:id="i-2c97023abd0ee83b-0" n="91712a1d">
            <seg n="25024e05">
              Fru talman! Låt oss först konstatera att skogen är viktig för
              Sverige, svenska människor och medborgare. Men skogen är också
              viktig för alla de värden som finns i skogen. I skogen finns nämligen
              miljövärden, rekreationsvärden, sociala värden men också produktionsvärden
              som ger oss jobb, utkomst och inkomst i, vågar jag påstå, hela
              Sverige.
            </seg>
            <seg n="26ef0595">
              De jobben är många, eftersom skogen bearbetas i många led. Den
              leder därmed till en spridd sysselsättning och utkomst- och inkomstmöjligheter
              i stort sett hela Sverige. Skogsråvaran från den svenska skogen
              är i dag hett eftertraktad. Jag bedömer att efterfrågan sannolikt
              kommer att öka i fortsättningen.
            </seg>
            <seg n="ebc567fe">
              Traditionellt har sågverken tillsammans med pappers- och massaindustrin
              varit de stora intressenterna. Men på senare tid har skaran av
              aktörer ökat inom till exempel bioenergisektorn. Den behöver skogsråvaran
              för att kunna producera förnybar energi som vi till exempel använder
              för uppvärmning av våra hus.
            </seg>
            <seg n="9b850dfe">
              Klimatförändringarna och de globala kraven på att minska utsläppen
              från fossila bränslen gör att skogen också är intressant som råvara
              för dessa biobränslen och det i ökad omfattning. Forskning och
              utveckling av cellulosabaserade bränslen och drivmedel pågår som
              bekant.
            </seg>
            <seg n="2e12e71f">
              Jag hyser stora förhoppningar om att utvinningen av andra generationens
              biodrivmedel ur skogsråvara snart ska vara kommersiellt gångbar.
              Genom Energimyndigheten stöder regeringen forskningen i ett antal
              pilotanläggningar, bland annat i Örnsköldsvik som drivs av företaget
              Sekab.
            </seg>
            <seg n="872ebd25">
              Även statens bolag Sveaskog satsar på andra generationens bränslen
              från skogsråvara. Förra veckan kunde vi läsa om en kvartsmiljardssatsning
              i ett bolag heter Sunpine och som ligger i Piteå. Det är tänkt
              att utvinna biodiesel ur råtallolja.
            </seg>
            <seg n="6f66cfa9">
              Min inställning är att vi ska bruka skogen så att den blir en
              del av omställningen till ett hållbart samhälle utan att förbruka
              den naturresurs som skogen är. Kort sagt och kort uttryckt: Vi
              ska bruka utan att förbruka. Vi har därför lämnat en skogspolitisk
              proposition till riksdagen döpt till En skogspolitik i takt med
              tiden .
            </seg>
            <seg n="d7f38b1e">
              Först och främst slår regeringen fast i propositionen att dagens
              jämställda miljö- och produktionsmål i skogsvårdslagen ska vara
              oförändrat. Det finns ett behov av att öka tillväxten i skogen.
              Men det måste finnas balans mellan produktion och miljö i skogsbruket.
              Det finns till exempel ett behov av att förbättra den generella
              hänsynen som skogsbruket ska och måste ta till natur- och kulturmiljövärden
              i skogen.
            </seg>
            <seg n="aaea5360">
              För det andra slår regeringen fast att den avreglering av skogsbruket
              som genomfördes år 1993 på det stora hela har visat sig fungera
              väl för att inte säga väldigt väl. Skogsbruket ska även fortsättningsvis
              präglas av uttrycket frihet under ansvar för skogsägaren.
            </seg>
            <seg n="a9ee3c78">
              För det tredje framhålls i propositionen skogens viktiga roll
              för klimatet såväl som dess betydelse för Sveriges ekonomi. I
              dag är ca 90 000 personer anställda inom skogsbruket och i skogsindustrin.
              Jobben finns, som jag inledde med att säga, i hela Sverige.
            </seg>
            <seg n="a917dd58">
              Vår export år 2006 av skogs- och skogsindustriprodukter uppgick
              till hela 122 miljarder kronor. Med propositionen kommer en hel
              del möjligheter att öka den skogliga tillväxten. Enskilda skogsägare,
              skogsentreprenörer och större förvaltare måste få information
              om vilka tillväxthöjande åtgärder som är möjliga att utföra.
            </seg>
            <seg n="3399b7d7">
              Skogsstyrelsen har en nyckelroll i det arbetet. Åtgärder som
              kan leda till en ökad tillväxt är till exempel att plantera med
              så bra plantor som möjligt men också att minska skador från olika
              typer av vilt, mer och bättre ungskogsröjning och en effektivare
              skogsmarksgödsling.
            </seg>
            <seg n="778baa82">
              Dessutom behöver, som jag ser det, reglerna för dikesrensning
              bli tydligare så att markägare som vill rensa diken ska kunna
              vara på den säkra sidan så att man följer gällande regler och
              lagstiftning. Lagstiftningen om användningen av utländska trädarter
              behöver också förtydligas.
            </seg>
            <seg n="3befc425">
              Skogens tillväxt är i dag ca 100 miljoner kubikmeter per år.
              Tillväxten innebär ett upptag av koldioxid som är dubbelt så stort
              som det totala utsläppet växthusgaser från andra sektorer i Sverige.
              Det är därför som det är så viktigt att vi även i framtiden brukar
              skogen aktivt.
            </seg>
            <seg n="0b0edd11">
              Men skogens nettoeffekt styrs också av hur mycket vi avverkar
              och hur virket används. Skogens roll för klimatet bör enligt regeringens
              uppfattning inkluderas i ett kommande internationellt klimatavtal.
            </seg>
            <seg n="c411379c">
              Målet med propositionen är att visa på möjligheterna som skogsägaren
              har. Min förhoppning är att skogen ska nyttjas på ett hållbart
              sätt i hela landet. Då finns förutsättningar för jobb i hela landet
              och ett skogsbruk som utgör ett positivt bidrag i vårt klimatarbete.
            </seg>
            <seg n="1dfa0b91">
              Sveaskog är Sveriges största skogsägare med ett markinnehav som
              motsvarar hela 15 procent av den produktiva skogsmarken i Sverige.
              Staten är i och med detta en stor markägare, bland annat för att
              staten äger Sveaskog. Den måste därför ta ett stort ansvar när
              det gäller att leva upp till miljömålet Levande skogar.
            </seg>
            <seg n="2a8ee89d">
              Det är därför synnerligen glädjande att i dag kunna meddela att
              Sveaskog och Naturvårdsverket har beslutat att ingå ett avtal
              om att tidigare inventerade marker med höga miljövärden ska kunna
              förvandlas till naturreservat utan ytterligare förhandlingar om
              ekonomisk ersättning för de enskilda objekten. Berörda länsstyrelser
              kommer genom avtalet att omgående kunna påbörja inrättandet av
              naturreservat för utpekade områden.
            </seg>
            <seg n="ccffd57a">
              Totalt kommer nu en sammanlagd yta av, som sagts tidigare i debatten,
              70 000 hektar fördelat på hela 431 områden spridda över hela Sverige
              att bli nya naturreservat. Markägandet i sig kvarstår hos Sveaskog.
              Detta minskar som jag ser det trycket på det småskaliga enskilda
              skogsbruket att behöva avstå mark för naturändamål. Samtidigt
              vill jag betona att detta också är en stark uppmaning till större
              privata skogsbolag och kyrkan att i motsvarande grad öka sina
              ansträngningar så att vi kan nå upp till de av riksdagen fastställda
              miljömålen.
            </seg>
            <seg n="6574c97a">
              Jag tycker att det som nu sker visar att det är möjligt att uppnå
              miljömålen om nya vägar prövas, om varje markägare överväger alternativ,
              om varje bolag har en hög ambition och om samtliga parter tar
              ansvar för vår framtid.
            </seg>
            <seg n="4d88aab8">
              Genom reservatsbildningen på Sveaskogs marker och med beslutet
              att i tilläggsbudget föreslå att anslaget för biologisk mångfald
              tillförs ytterligare 50 miljoner kronor har regeringen tydligt
              visat på sin miljövårdsambition. Låt det inte råda någon tvekan
              om att mångfalden är viktig och att regeringarna har högt ställda
              naturvårdsambitioner. Därtill kan läggas att regeringen för bara
              någon vecka sedan fick redovisat det uppdrag som Skogsstyrelsen
              och Naturvårdsverket har haft och som innebär att ta reda på hur
              vi skulle kunna använda den finska så kallade Metsomodellen på
              svensk grund och på svensk mark. Regeringen fick nu detta redovisat
              för sig.
            </seg>
            <seg n="2b0dd456">
              Jag är stolt över att staten nu på ett effektivt sätt kan påskynda
              arbetet med att nå miljömålen. Med Sveaskogs arealer och med samma
              takt i reservatsarbetet som på senare år kommer det bara att återstå
              en femtedel av det uppsatta arealmålet på hela 400 000 hektar
              att skydda fram till 2010. Det är en tempohöjning, fru talman,
              som heter duga.
            </seg>
          </u>
          <note type="speaker" n="b55ea3f5">
            Anf. 41 JACOB JOHNSON (v) replik:
          </note>
          <u who="jacob_johnson_8077eb" xml:id="i-b64b18970bc83e7b-3" n="31bcbc57">
            <seg n="9c4972f6">
              Fru talman! Tack, jordbruksministern, för anförandet! I regeringspropositionen
              finns ett avsnitt som heter Fortsatt stark äganderätt. Där sägs
              det att skogspolitikens två jämställda mål, miljömålet och produktionsmålet,
              förutsätter en tydlig och långsiktig äganderätt. Regeringen skriver
              vidare att skogsägare bör ges ett stort mått av frihet i valet
              av brukningsmetoder och att ett avreglerat skogsbruk därmed ger
              marknadskrafterna möjlighet att effektivt styra vad som produceras
              och hur den skogliga produktionen sker.
            </seg>
            <seg n="23142a88">
              Denna beskrivning i propositionen stämmer bra med vad man kan
              förvänta sig av en borgerlig regering. Man kan säga att det är
              ett lovtal till så kallade fria marknadskrafter.
            </seg>
            <seg n="99cec6d7">
              Men, Eskil Erlandsson, ligger det inte en motsägelse mellan skogen,
              som är ett ekosystem som måste förvaltas hållbart, långsiktigt
              och på kunskapens grund och tron på fria avreglerade marknadskrafter?
              Vore det inte bra med ett tydligt ramverk för dessa marknadskrafter
              till exempel via obligatoriska skogsbruksplaner? Är det inte så
              att land ska med lag byggas?
            </seg>
          </u>
          <note type="speaker" n="99188afb">
            Anf. 42 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-2c97023abd0ee83b-1" n="91712a1d">
            <seg n="22cdefaf">
              Fru talman! Den inriktning som regeringen anger i propositionen
              medför att vi förutom det som Jacob Johnson nämnde även får en
              mångfald. Det tror jag att både Jacob Johnson och jag eftersträvar
              vad gäller bland annat brukandet av skog och skogsmark.
            </seg>
            <seg n="8e811c4f">
              När det gäller ett tydligt ramverk har vi en skogsvårdslagstiftning
              i vårt land som är ett yttre ramverk. Denna lagstiftning anger
              till exempel att återbeskogning ska ske därest man har gjort en
              föryngringsavverkning. Det anges också i detta ramverk att skogens
              produktionsförmåga ska tas till vara detta beroende på att skogen
              är så viktig för Sverige. Den är viktig för utkomst och inkomst
              i många verksamheter i skilda delar av vårt land.
            </seg>
            <seg n="fecda8dd">
              Varför väljer vi då inte att lagstifta om skogsbruksplaner? Det
              har nämligen visat sig genom historien att vi har haft perioder
              med den här typen av ingripande samhällsplanering, som dessutom
              ofta är väldigt rigid. Vid utvärderingar har vi då kunnat finna
              att vi även vid de här tidpunkterna har haft röjningsberg och
              liknande. Dessutom riskerar vi att inte få den mångfald som vi
              får och som jag tror att Jacob Johnson och jag eftersträvar att
              vi ska ha i vårt brukande av skog och mark i vårt land.
            </seg>
          </u>
          <note type="speaker" n="40f05781">
            Anf. 43 JACOB JOHNSON (v) replik:
          </note>
          <u who="jacob_johnson_8077eb" xml:id="i-b64b18970bc83e7b-4" n="31bcbc57">
            <seg n="69b92951">
              Fru talman! Med tanke på den ökande vikten hos miljöfrågorna
              och klimatfrågorna tycker vi nog att ramverket bör förtydligas
              med obligatoriska skogsbruksplaner i enlighet med vad skogsutredaren
              Maggi Mikaelsson föreslog.
            </seg>
            <seg n="f04e7e50">
              Jag skulle vilja ställa också en annan fråga till jordbruksministern.
              Den gäller det statliga innehavet av skog och miljömålen. Vänsterpartiet
              anser att Sveaskog som statlig ägare är strategisk i sammanhanget.
              Helst vill vi att Sveaskogs ägande av svensk skog ska öka.
            </seg>
            <seg n="c3df732f">
              Vi välkomnar också dagens uppgörelse mellan Sveaskog och Naturvårdsverket
              om de så kallade SNUS-objekten. Enligt den utredning från Naturvårdsverket
              och Skogsstyrelsen som det har refererats till tidigare här i
              dag föreslår också utredningen denna åtgärd. Men utredningen kommer
              till slutsatsen att det medför att anslagsbelastningen kan minska
              med 400 miljoner kronor per år.
            </seg>
            <seg n="3a2d1990">
              Jag vill fråga jordbruksministern: Tänker regeringen därför lyssna
              på det här och sänka anslaget till den biologiska mångfalden med
              anledning av uppgörelsen?
            </seg>
            <seg n="1426e7ad">
              En annan fråga som är kopplad till detta är: Hur ska en regional
              balans uppnås vad gäller miljömålens levande skogar? Även om ministern
              sade att SNUS-objekten täcker hela landet har de sin tydliga tyngdpunkt
              i Västerbotten och Norrbotten. Vilka åtgärder tänker regeringen
              vidta för att vi ska klara också en regional balans i målet Levande
              skogar?
            </seg>
          </u>
          <note type="speaker" n="436c4db1">
            Anf. 44 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-2c97023abd0ee83b-2" n="91712a1d">
            <seg n="b3b67b10">
              Fru talman! Vad beträffar anslag till olika saker ber jag och
              regeringen i sin helhet att få återkomma när regeringen lägger
              fram budgetpropositionen. Budgetar och pengaanslag måste behandlas
              i ett sammanhang; allt annat är fullkomligt orimligt i detta sammanhang
              såväl som i andra.
            </seg>
            <seg n="e33ec83a">
              Vad beträffar Sveaskog ska dessutom konstateras att det är ett
              av de bolag som har valt att certifiera sitt skogsbrukande, vilket
              också borgar för att det generella hänsynstagandet vid brukandet
              av skogen är av sådan klass att det väl uppfyller de minimikrav
              som finns i vår lagstiftning.
            </seg>
            <seg n="bbccec9b">
              För att nå upp till de miljömål som vi är överens om i riksdagen
              i hela landet är det viktigt att även andra aktörer tar sitt ansvar.
              Jag har i dag från riksdagens talarstol och jag vet att min kollega
              miljöministern har gjort likaledes uppmanat andra stora aktörer
              på den skogliga marknaden att ta det ansvar som de måste ta så
              att vi når upp till de mål som vi är överens om att ha i vårt
              land.
            </seg>
          </u>
          <note type="speaker" n="bcabab98">
            Anf. 45 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-8" n="e4ffe17e">
            <seg n="263b8f1f">
              Fru talman! Tack, jordbruksministern, för anförandet! Det var
              många vackra ord om mångfald. Den biologiska mångfalden är viktig.
              Naturvården är viktig. Det är vackra ord i en talarstol, men var
              är handlingen när det gäller miljöaspekten?
            </seg>
            <seg n="1967e733">
              Trycket ökar på skogen. Jag tror att jordbruksministern och jag
              är helt överens om att det är bra med ökad efterfrågan på skog.
              Det handlar om pappersindustrin och skogsindustrin. Man ska bygga
              mer i trä. Man ska också avsätta skog till skyddade områden. Trycket
              ökar alltså från alla håll på skogen, och vi ökar tillväxten.
            </seg>
            <seg n="48c7811d">
              Men om vi ska ha jämställdhet och balans i de två mål som jordbruksministern
              och jag är överens om miljö och produktion måste också miljömålet
              hänga med. Det handlar dels om biologisk mångfald och skyddande
              av skog, dels om den vanliga miljöhänsynen i skogsbruket.
            </seg>
            <seg n="757781f3">
              Skogsstyrelsen konstaterar, som jag sade i ett annat replikskifte,
              att miljöhänsynen i skogsbruket fortsatt är på låg nivå. Den generella
              hänsynen måste höjas. Röjningsberget ökar fortfarande och måste
              åtgärdas.
            </seg>
            <seg n="406de6e8">
              Man pratar om att Skogsstyrelsen ska se till att skogsvårdslagen
              efterföljs. Sedan har man alla de nya utredningsuppdragen plus
              det uppdrag som man har i dag, men man får inga ökade resurser.
            </seg>
            <seg n="7d56a1c4">
              Jag undrar hur jordbruksministern ser på helhetssynen. Vi i oppositionen
              kritiserar ju detta. Det gäller miljömål och produktionsmål samt
              hur Skogsstyrelsen ska kunna utföra sina uppdrag och se till att
              det är en jämställd politik mellan produktion och miljö. Det är
              ju Skogsstyrelsens uppdrag.
            </seg>
          </u>
          <note type="speaker" n="e3c6da47">
            Anf. 46 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-2c97023abd0ee83b-3" n="91712a1d">
            <seg n="3d151c22">
              Fru talman! Det var många frågor i Ann-Kristine Johanssons första
              replik. Låt mig ta detta med pengarna först. Jag har noterat att
              det har varit uppe i flera replikskiften. Jag kan glädja Ann-Kristine
              Johansson och, för att inte prata nästkommande års budget, meddela
              att regeringen redan i år har skaffat fram pengar till de här
              angelägna sakerna. Skogsvårdsstyrelsen har fått en förstärkning
              med 15 miljoner kronor, Lantbruksuniversitetet, SLU, har fått
              en förstärkning med 10 miljoner kronor och Skogforsk, alltså forskningsinstitutet,
              har fått 5 miljoner kronor för att kunna svara upp mot de uppdrag
              som vi lägger här. Vi i den här regeringen gör ingenting utan
              att anslå pengar också, i motsats till tidigare regeringar. Det
              ser jag som en självklarhet.
            </seg>
            <seg n="a6cb1276">
              Vad beträffar den generella hänsynen tycker jag att det är viktigt,
              som jag har angett i propositionen, att vi får en ökad barmarksplanering.
              Det är lättare att hitta kulturminnen och se de miljövärden som
              finns i en skog som man tänker utföra en åtgärd i vid barmarksplanering.
            </seg>
            <seg n="1ca6ad13">
              Vi talar också om ett ökat behov av kunskapsförmedling, information
              och utbildning av entreprenörerna. Det är oftast den enskilda
              människan i maskinen som väljer eller väljer bort ett träd. Det
              är viktigt att kunskapen finns ned på entreprenörsnivå.
            </seg>
            <seg n="90804d5a">
              Därtill kan man konstatera att många skogsägare har valt att
              certifiera sin produktion i olika typer av certifieringssystem.
              Jag välkomnar detta. Det är någonting som marknaden efterfrågar.
              Det finns faktiskt ett tryck inte bara från politiken utan också
              från marknaden om att man ska väga samman de värden som vi har
              som portalparagraf i vår proposition.
            </seg>
          </u>
          <note type="speaker" n="0854d11d">
            Anf. 47 ANN-KRISTINE JOHANSSON (s) replik:
          </note>
          <u who="ann-kristine_johansson_80f4d4" xml:id="i-e0f6b794720e9c11-9" n="e4ffe17e">
            <seg n="5a27d68b">
              Fru talman! Jag ska vara tydlig. Jag frågar hur vi ska nå de
              två jämställda målen och vilka redskap Skogsstyrelsen har för
              att nå de två jämställda målen. Vi har produktionsmålet, och det
              skrivs väldigt mycket i propositionen om hur man ska öka tillväxten
              på olika sätt. Vi har miljömålet. Vad skrivs i propositionen om
              det? Jo, att man kommer tillbaka till det längre fram. Finns det
              några konkreta förslag? Vad är det man ska göra för att också
              nå miljömålet? Vilka signaler skickar man till Skogsstyrelsen
              som är den expertmyndighet som ska se till att skogsvårdslagen
              efterföljs? Vilka redskap har Skogsstyrelsen om en skogsägare
              inte följer till exempel den generella hänsynen? Vad kan man göra
              för att öka röjningstakten?
            </seg>
            <seg n="6a8cd111">
              Det handlar om miljöaspekten i skogsvårdslagen, jordbruksministern.
              Det är den sidan jag är intresserad av. Vi menar att båda målen
              är lika viktiga. Jag vill ha reda på hur jordbruksministern ser
              på detta.
            </seg>
          </u>
          <note type="speaker" n="2506507e">
            Anf. 48 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-2c97023abd0ee83b-4" n="91712a1d">
            <seg n="754710d9">
              Fru talman! Låg mig konstatera att bland alla de uppdrag som
              finns i propositionen finns också den andra delen, nämligen miljödelen,
              med. Det finns inte något uppdrag som är föreslaget här där vi
              inte har sagt att den som ska utföra uppdraget också ska ta hänsyn
              till de två jämställda målen, alltså produktion och miljö, så
              att vi får ett hållbart skogsbruk och tar hänsyn till natur- och
              kulturminnesvård. Det ska också tas hänsyn till andra nyttigheter,
              till exempel ska sociala hänsyn tas i samband med att man eventuellt
              inför nya brukningsmetoder eller förbättrar produktionen på annat
              sätt.
            </seg>
            <seg n="84b8a5b4">
              Nu är det möjligt att med hjälp av till exempel satellit upplysa
              människor om att det finns ett röjningsbehov. Jag tror på människor.
              Jag tror att människor när de blir upplysta om att en åtgärd behöver
              vidtas också gör det.
            </seg>
            <seg n="a776dd5f">
              Det andra, nämligen att införa väldigt specifika krav, innebär
              att vi riskerar att få ett väldigt rättsosäkert system. Om vi
              skulle införa sanktionsavgifter när någon inte tar generell hänsyn
              i sitt skogsbrukande måste vi ha mycket fasta kriterier för att
              kunna döma ut de här sanktionsavgifterna. Jag tror att vi riskerar
              att få ett mycket ensartat skogsbruk i vårt land om vi skulle
              plocka fram sådana kriterier, och det vill jag inte ha. Jag vill
              ha mångfald. Jag tror att det bäst gynnar både produktion och
              miljö i vårt land.
            </seg>
          </u>
          <note type="speaker" n="9ec3a012">
            Anf. 49 TINA EHN (mp) replik:
          </note>
          <u who="tina_ehn_f52113" xml:id="i-7cb4c791c7defa2a-5" n="112046f7">
            <seg n="bb486715">
              Fru talman! Vi har hört jordbruksministerns anförande. Jag upplevde
              att majoriteten av det som sades hade produktionsmålet för ögonen,
              precis som den här propositionen har. Det var fokus på produktion.
            </seg>
            <seg n="c41d6970">
              Sedan har vi också flera gånger i dag fått höra om Sveaskog och
              att det är många som välkomnar det här initiativet och tycker
              att det är bra. Det fanns naturligtvis med i Miljöpartiets motion
              också tidigare. Vi tycker att det är väldigt bra.
            </seg>
            <seg n="20c05398">
              Det har sagts många goda ord om miljön här i dag och om alla
              övervägningar som ska göras utifrån de båda målen som ska vara
              jämställda. Det är ganska klart vad ett produktionsmål är, men
              ett miljömål är mer diffust. Det är egentligen otroligt mycket
              mer. Det omfattar så otroligt mycket. Mångfalden är viktig. Vi
              har högt ställda mål.
            </seg>
            <seg n="61520fdb">
              Man säger att nya vägar ska prövas för att uppnå de här målen
              i skogen. Förutom de vi har hört i dag om Sveaskogs avsättande
              av skogsmark finns det andra vägar som ska prövas. Då undrar jag
              vad det är för nya vägar som ligger i pipeline som vi inte har
              fått höra om. Finns det ytterligare förslag? Eller är det någonting
              som vi inte riktigt vet hur vi ska lösa?
            </seg>
          </u>
          <note type="speaker" n="e65eff32">
            Anf. 50 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-2c97023abd0ee83b-5" n="91712a1d">
            <seg n="3de3e7a2">
              Fru talman! Jag förväntade mig den kommentaren från Tina Ehn.
              Därför har jag faktiskt räknat rader i mitt anförande och kan
              konstatera att mitt anförande är väldigt väl avvägt. Det handlar
              till hälften om produktion och till hälften om den andra delen.
              Detta sagt apropå att jag bara skulle ha ägnat tid åt produktionen.
              Så är inte fallet. De andra värdena är också viktiga för mig.
            </seg>
            <seg n="c41cae8f">
              Vad ligger då i pipeline? Vi har tydligt angett i propositionen
              att vi tycker att den generella hänsynen borde förbättras. Det
              finns två saker som vi tar upp i propositionen. Det är vikten
              av barmarksplanering och vikten av att utbilda entreprenörer.
              I de allra flesta fall i dag är det entreprenörer som utför det
              praktiska arbetet och, som jag sade i en tidigare replikomgång,
              väljer eller väljer bort ett träd.
            </seg>
            <seg n="1c17b156">
              Dessutom är det bara att konstatera att intresset för de certifieringssystem
              som finns ökar, och det gör också marknadens krav på att skog
              som används i olika produkter ska vara certifierad så att slutkunden
              kan försäkra sig om att skogsbruket är bedrivet på ett hållbart
              sätt.
            </seg>
          </u>
          <note type="speaker" n="336fb57a">
            Anf. 51 TINA EHN (mp) replik:
          </note>
          <u who="tina_ehn_f52113" xml:id="i-7cb4c791c7defa2a-6" n="112046f7">
            <seg n="126d66cb">
              Fru talman! Jag vet inte om det är trevligt eller inte att vara
              så förutsägbar. Det var kul att få ett svar på den frågan i alla
              fall.
            </seg>
            <seg n="b94cdfb0">
              Jag tror att det är jätteviktigt och bra med utbildning av entreprenörer
              och barmarksplanering. Certifieringssystemen har kritiserats,
              men de är säkert bättre än inga certifieringssystem. Det tror
              jag absolut.
            </seg>
            <seg n="57e61bbc">
              Vi har också hört talas väldigt mycket om den finska modellen,
              Metsomodellen, och att det skulle innebära en positiv möjlighet
              för det svenska skogsbruket att på något sätt överföra den i en
              svensk modell. Men när man granskar den visar det sig att kostnaden
              för de olika avtalen inte är lägre, snarare tvärtom. Dessutom
              finns det ingen utvärdering vad gäller hur mycket värden som man
              bevarar i de här avtalen, vilket är huvudsaken med hela skyddsbiten.
            </seg>
            <seg n="9a67d174">
              Jag har ytterligare en fråga, och den gäller skogsmarksbegreppet.
              Regeringens förslag utesluter inte att man ändrar skogsmarksbegreppet
              och att det skulle kunna leda till att man räknar in icke produktiv
              skogsmark i delmålet om att skydda 900 000 hektar mark till 2010.
              Vad finns det för ytterligare svar på det?
            </seg>
          </u>
          <note type="speaker" n="7a3c498b">
            Anf. 52 Jordbruksminister ESKIL ERLANDSSON (c) replik:
          </note>
          <u who="eskil_erlandsson_2d1517" xml:id="i-2c97023abd0ee83b-6" n="91712a1d">
            <seg n="951958fe">
              Fru talman! Vad beträffar den rapportering som vi nu har fått
              från Skogsstyrelsen och Naturvårdsverket om möjligheten att införa
              den finska Metsomodellen i Sverige ber jag att få återkomma. Det
              pågår just nu en beredning inom Regeringskansliet, och innan den
              är avslutad kan jag självklart inte avslöja om vi anammar hela
              eller delar av de förslag som har kommit in till oss.
            </seg>
            <seg n="a478f80a">
              Vad beträffar skogsmarksbegreppet är det bara att konstatera
              att vi i dag inte har någon bra internationell jämförbarhet, vare
              sig när vi jämför oss beträffande hur mycket skog vi har skyddat
              i olika delar av världen eller vad för typ av skog det är. Samma
              sak gäller med annan typ av mark som är föremål för samhällsingripande
              i form av skydd på olika sätt.
            </seg>
            <seg n="4534a881">
              Vi har därför valt att anpassa oss till FAO-systemet, alltså
              ett FN-system, som vi vet att de flesta stora aktörer i världen
              använder sig av. Vi har gjort det därför att vi för det internationella
              samfundet vill visa upp att vi inte är vare sig bättre eller sämre
              på någonting än vad vi egentligen är. Som det är nu blir det i
              vissa fall fel därför att vi inte har något internationellt anpassat
              system.
            </seg>
            <seg n="1b871e15">
              För den enskilde skogsägaren innebär det här absolut ingenting,
              men för Sverige i det internationella samfundet innebär det att
              vi får jämförbarhet.
            </seg>
            <seg n="07c38449">
              Tack för den här debatten! En trevlig sommar önskar jag utskottets
              härvarande ledamöter!
            </seg>
          </u>
          <note type="speaker" n="0278b23e">
            Anf. 53 KARIN ÅSTRÖM (s):
          </note>
          <u who="karin_astrom_465c9e" xml:id="i-13e63b134c68ab22-0" n="1b92e248">
            <seg n="ec4656f0">
              Fru talman! Skogen med sin råvara har på ett väsentligt sätt
              bidragit till att bygga upp den välfärd vi i dag har i Sverige.
              Sverige är det land som har den största skogsarealen inom EU,
              och merparten av denna skog återfinns i Norrland.
            </seg>
            <seg n="31bd16bf">
              Så skriver jag och mina kamrater från skogslänen i början av
              vår motion, som behandlas i det betänkande vi debatterar här i
              dag. Tyvärr är det en motion som den borgerliga utskottsmajoriteten
              har avstyrkt.
            </seg>
            <seg n="699abebc">
              Fru talman! Jag vill här från talarstolen passa på att kort sammanfatta
              några viktiga ståndpunkter som vi har lyft fram i vår motion.
            </seg>
            <seg n="3366f1a5">
              För det första anser vi att ökad tillväxt av skogen är helt nödvändig
              sett ur perspektivet av den framtida stora efterfrågan på biomassa
              men också utifrån att den svenska skogen kan motverka vår tids
              största miljöhot, klimatförändringarna. Vi behöver mer av aktiva
              insatser vad gäller röjning, gallring och gängse skogsbruksmetoder.
              Ett sådant intensifierat skogsbruk kräver också att man gör noggranna
              miljökonsekvensbeskrivningar, allt för att säkerställa att det
              görs på ett långsiktigt och miljömedvetet hållbart sätt.
            </seg>
            <seg n="b5f28450">
              För det andra tycker vi att vi ska satsa mer resurser på forskningen
              för att säkerställa att en ökad skogsproduktion och det naturliga
              ekosystemet kan fortsätta leva i harmoni med varandra och bevara
              en biologisk mångfald.
            </seg>
            <seg n="51898fab">
              I mitt hemlän pågår sedan några år tillbaka Sveriges största
              fullskaliga forskningsprojekt om skogens tillväxtmöjligheter,
              koldioxidbindning och vilka miljöeffekter som kan uppstå i skogsekosystemet.
              Det är en intressant forskning, och det är med spänning jag väntar
              på de resultat som kommer att komma i höst.
            </seg>
            <seg n="b198f75d">
              För det tredje anser vi att produktionsmål och miljömål inte
              är varandras motsättningar, som tyvärr många ser det i dag. Såväl
              produktionsmål som miljömål, som varit skogspolitikens kännetecken,
              tycker vi är bra, och de är ömsesidigt beroende av varandra. Vi
              brukar säga att tillväxt och miljö går hand i hand. Det ena målet
              förutsätter naturligtvis det andra, och det är viktigt att de
              ska vara jämställda.
            </seg>
            <seg n="6c96df7e">
              För det fjärde tycker vi att Skogsstyrelsen ska ha kvar sin uppdragsverksamhet.
              En avvecklad uppdragsverksamhet gör att myndighetens närvaro i
              glesbygden minimeras i ett område där också stora skogsinnehav
              ligger. Det är tyvärr välkänt att det inte är attraktivt för andra
              aktörer att etablera sig i glesbygden eftersom det vet vi allihop
              det där inte finns någon vinst att hämta från marknaden. Dessutom
              kommer myndigheten att tappa enormt mycket kompetens genom att
              detta tas bort.
            </seg>
            <seg n="323e8c3b">
              Skogsstyrelsens uppdragsverksamhet har också inneburit trygghet,
              framför allt för de små skogsägare som inte är anslutna till någon
              skogsägarförening. Det har varit en ovärderlig hjälp att ha en
              oberoende part på virkesmarknaden. Detta har varit väldigt viktigt,
              åtminstone i mina hemtrakter, där inte så många är med i någon
              skogsägarförening.
            </seg>
            <seg n="addc93ae">
              Som sista ståndpunkt, fru talman, vill jag ta upp frågan om reservat.
              Det är en omstridd och hårt debatterad fråga uppe i Norrland,
              där stora skogsarealer redan är skyddade i dag. Till exempel är
              det faktiskt en sjättedel av skogarna i mitt eget hemlän, Norrbotten,
              som är skyddade. Det är stora arealer med produktiv skogsmark
              vi pratar om. När man gör jämförelser och tittar på resterande
              Sverige ser man att det handlar om en tjugondel. Det är alltså
              klart att den frågan är hårt debatterad i mitt eget hemlän.
            </seg>
            <seg n="1e917110">
              Samtidigt vill jag säga att jag är glad att Sveaskog har tagit
              initiativet att man avsätter 70 000 hektar ytterligare för att
              nå miljömålet. Nu gick jordbruksministern, vilket jag tycker är
              synd, eftersom han berättade att 431 områden skulle vara spridda
              över hela landet. Då hade jag velat säga, med adress till jordbruksministern
              och till Sveaskog, att jag hoppas att ministern då menar att dessa
              431 områden ligger i mellersta och södra delarna av Sverige.
            </seg>
            <seg n="cafdb407">
              Efterfrågan på skogsråvara växer samtidigt, och det är viktigt
              att bruka skogen så att man tar hänsyn till såväl naturvård som
              miljöintressen. Därför anser vi att det krävs en reservstrategi
              som tar hänsyn till såväl bevarande av den biologiska mångfalden
              som till en ökad produktion.
            </seg>
            <seg n="6349fe6d">
              Slutligen vill jag bara säga att våra svenska skogar är unika.
              Det är vår välståndsfabrik med ett av Sveriges högsta exportvärden
              och högsta naturvärden. Här nämndes siffran 90 000 som är direkt
              sysselsatta inom skogsbruksnäringarna. Jag har fått lära mig siffran
              att en skogsarbetare genererar 15 ytterligare jobb från frö till
              slutproduktion. Det är alltså självklart att detta är en viktig
              och betydelsefull näring för hela Sverige. Jag skulle vilja säga
              att skogen är en av våra guldgruvor, så vi måste fortsätta att
              värna och bidra till vårt gemensamma välmående.
            </seg>
            <seg n="a29546f7">
              Slutligen, fru talman, vill jag tacka alla deltagare i denna
              debatt. Det är tråkigt att jordbruksministern gick, men jag tackar
              honom så här på avstånd. Det har varit väldigt intressant och
              spännande att få lyssna till den här debatten, som innehåller
              så väldigt mycket av framtidstro och hopp för skogsnäringen.
            </seg>
            <seg n="3a1c3ea3">
              Jag vill också säga att jag står bakom alla socialdemokratiska
              reservationer.
            </seg>
          </u>
          <note type="speaker" n="cdd147a2">
            Anf. 54 ÅKE SANDSTRÖM (c):
          </note>
          <u who="mikael_sandstrom_c9f26e" xml:id="i-2c97023abd0ee83b-7" n="44d26ecf">
            <seg n="a527c995">
              Fru talman! Tack alla för en intressant överläggning! Att skogen
              betyder mycket är vi säkert överens om. För mig personligen, som
              har levt hela livet med skogsbruk, är det i hög grad så.
            </seg>
            <seg n="51283b91">
              Jag har förmånen att få tala sist. Då får man sitta och värdera
              och känna skillnaden mellan åsikter och insikter, mellan teori
              och praktik. Tillsammans med några här deltog jag också i den
              skogspolitiska utredningen, och det är mycket som är hämtat därifrån
              också i denna framställning.
            </seg>
            <seg n="f986d094">
              Att skogspolitiken har varierat mycket över tid torde alla ni
              veta som har varit med en del. Det har faktiskt varierat väldigt
              mycket på de 50 år som har gått sedan jag första gången läste
              skogslära, som det hette då. Några exempel:
            </seg>
            <seg n="749ee0a8">
              Flera socialdemokratiska regeringar hade under en lång tid beskattning
              av vedbränsle för användning i egen fastighet. Det gjorde ju att
              röjningen uteblev helt. Att oljan dessutom kostade 123 kronor
              kubikmetern var också en bidragande orsak. Den regeln togs bort
              av första Fälldinregeringen, om jag minns rätt.
            </seg>
            <seg n="a45869cf">
              Statsbidrag fanns också till skogsdikning, vilket är så våldsamt
              hemskt just nu, liksom till restaurering av de så kallade skräpskogarna.
            </seg>
            <seg n="9a14fdcb">
              Men den verkligt starka grunden för utvecklingen av skogsnäringen
              och för ekonomin i hela samhället har mekaniseringen stått för.
              För 50 år sedan producerade ett dagsverke 2 kubikmeter. I dag
              producerar man 26 kubikmeter per dag.
            </seg>
            <seg n="cae0a5f1">
              Visst gjordes det också misstag av storskogsbruket tidigare.
              Alltför stora hyggen, dålig naturvårdshänsyn, okänslig markberedning
              och så vidare. Men det har hänt en hel del positiva saker nu,
              även om det inte är hundraprocentigt. Sedan vi införde det så
              kallade ståndortsanpassade skogsbruket i slutet av 80-talet har
              den verkligt stora förändringen skett.
            </seg>
            <seg n="43a9f21b">
              Fru talman! Skogsnäringen är omringad av detaljerade bestämmelser
              och krav. En del av dem är helt rimliga. Den generella hänsynen
              har berörts här. Den blir allt bättre. Arbetet för ökad produktion
              har diskuterats en hel del. Det är bra även för miljön. Vi måste
              så att säga använda fotosyntesen optimalt men även med beaktande
              av de miljöhänsyn vi ska ta. Det behöver inte vara någon motsättning
              mellan produktion och miljö med dagens skogsskötselmetoder och
              avverkningsmetoder.
            </seg>
            <seg n="304bd92a">
              Fru talman! Karin Åström har också talat om hur omdebatterat
              kravet på skogliga avsättningar är, inte minst i norra delen av
              landet. Enligt Miljödepartementet förs den mesta debatten i Västerbottens
              län. Då det handlar om en stor andel privat mark förstår jag till
              hundra procent att det är omdebatterat. Äganderätten sätts ur
              spel. Det är mycket olyckligt att vi just i det avseendet, då
              det gäller beaktande av miljöhänsyn, måste ha kvar ett tvångsinstrument.
            </seg>
            <seg n="714b099a">
              Massor av de ägare och familjer som jag har varit i kontakt med
              under åren sedan vi tog beslutet 2000, tror jag att det var, har
              närmast varit förstörda över tanken att man inte vill sälja. Man
              vill inte bli av med sin skog, men man blir tvingad. Här är ju
              frågorna om bemötande från länsstyrelsernas sida jätteviktiga.
            </seg>
            <seg n="17324e16">
              Sveaskogs roll är viktig. När vi bildade Sveaskog var jag med
              i förhandlingar med den dåvarande regeringen, och 10-procentsmålet
              för skog som ska användas som bytesmark i samband med reservatsavsättningar
              fastlades av en enig riksdag på den punkten. Då vi hade genomfört
              åtta debatter i det här ämnet fick jag beskedet av dåvarande regering
              på våren 2006 att med den medelstilldelning som var planerad skulle
              det målet nås 2018. Det var det besked jag fick då. Jag har hört
              att det har varit en hel del debatt om huruvida man i dag anser
              att man når de här målen, sagt bara som en sakupplysning.
            </seg>
            <seg n="84691449">
              Äganderätten är oerhört viktig. Där tror jag att vi är eniga.
              Men jag är utomordentligt orolig för den förfoganderätt som håller
              på att glida ur äganderätten för i första hand privata ägare.
              Det är ett antal konkreta begränsningar som gör att jag säger
              på det sättet.
            </seg>
            <seg n="eadfa387">
              Reservatsbildningar är en sak. Natura 2000-områden är en annan.
              En tredje är vattendirektivet. En fjärde är nationalparker. Och
              hänsyn till rennäringens riksintressen är en femte. Vilken skogspolitik
              vi beslutar om är givetvis viktigt, men om alla de 300 000 privata
              markägarna får förfoganderätten över sin mark klart justerad och
              förändrad är det en ytterligt besvärlig situation.
            </seg>
            <seg n="58cf88a6">
              Så, fru talman, till diskussionen om tvånget med skogsbruksplaner.
              Det behövs absolut inget beslut centralt för att tvinga skogsägare
              att ha skogsbruksplaner. I dag är de kopplade till certifieringen,
              och det är närmast en konkurrensfördel att ha certifiering. Nästan
              alla har det i dag också.
            </seg>
            <seg n="9941364b">
              Gränsen för fjällnära skog kom till i slutet av 50-talet för
              att underlätta skogsbruk. Bland annat svarade staten för stämplingskostnaden
              ovanför den gränsen. Denna gräns har fullständigt överlevt sig
              själv. Med de kunskaper och metoder som finns i dag för återbeskogning
              saknar den helt och hållet biologisk betydelse.
            </seg>
            <seg n="2c7c23eb">
              Skogens sociala värden inte kan vi skapa dem i centrala dokument
              med nya ryggsäckar med detaljregler. Skogens sociala värden skapas
              lokalt. Vår unika allemansrätt är ju grunden för detta.
            </seg>
            <seg n="f0514831">
              Fru talman! Slutligen har det varit en omfattande diskussion
              om de så kallade jämställda målen hur man nu kan vara jämställd
              i skogen. Men det är någonting som antogs av den förra regeringen
              så vi får leva med det. Det ska vara jämställt, och det är väl
              bra.
            </seg>
            <seg n="cb31117e">
              Min personliga uppfattning är att dagens skogsbruk och ett vant
              skogsöga klarar den här balansen väldigt bra. Vi är väl många
              som har varit engagerade under de år som regeln har gällt och
              som sett att Skogsstyrelsen tidigare kanske mer har haft en inriktning
              åt miljöhållet än åt produktionshållet. Men det är som sagt bara
              en subjektiv uppskattning.
            </seg>
            <seg n="3adbd6ec">
              När det gäller Skogsstyrelsen, som nämndes i föregående inlägg,
              kan jag konstatera att den förändring i uppdragsverksamheten som
              nu sker ju är att man slopar stämplingsverksamheten. Det är en
              mycket marginell del av uppdragsverksamheten, i varje fall i norra
              delen av landet.
            </seg>
            <seg n="270d406d">
              Med detta, fru talman, vill jag tacka för en trevlig debatt och
              dels yrka bifall till förslaget, dels önska alla ledamöter i miljö-
              och jordbruksutskottet en trevlig sommar.
            </seg>
          </u>
          <note n="885fd937">
            Överläggningen var härmed avslutad.
          </note>
          <note n="bb30b8f9">
            5 § Utvecklingen inom den kommunala sektorn
          </note>
          <note n="f9c29f49">
            Föredrogs
          </note>
          <note type="speaker" n="d62529b6">
            Anf. 55 ULF SJÖSTEN (m):
          </note>
          <u who="unknown" xml:id="i-2c97023abd0ee83b-8" n="69981ff7">
            <seg n="77788dc2">
              Fru talman! Betänkandet behandlar regeringens redovisning av
              ekonomin och verksamheterna i kommuner och landsting. Redovisningen
              sker årligen och avser i huvudsak förhållandena till och med verksamhetsåret
              2007. Finansutskottet har berett socialutskottet, utbildningsutskottet
              och arbetsmarknadsutskottet tillfälle att yttra sig över skrivelsen.
              Ingendera har utnyttjat den möjligheten.
            </seg>
            <seg n="9e4a1956">
              Skrivelsen tar bland annat upp kommunernas och landstingens resultat,
              nettokostnader och sysselsättning samt behandlar också utvecklingen
              av de statliga bidragen till kommunerna.
            </seg>
            <seg n="9f4e946e">
              I första hand omfattar redovisningen obligatoriska verksamheter
              som skola, vård och omsorg. Av redovisningen framgår att 90 procent
              av landets landsting och kommuner har ett positivt resultat. Kommunernas
              skatteintäkter och kostnader ökade liksom de generella statsbidragen,
              vilket betonar vikten av uppföljning och utvärdering inom en rad
              sektorer.
            </seg>
            <seg n="c8f78115">
              Finansutskottet konstaterar att skrivelsen har utvecklats genom
              åren men betonar också vikten av att arbetet med att ta fram ett
              förbättrat underlag för uppföljning och utvecklad analys av den
              kommunala verksamheten, där hänsyn tas till grunderna för den
              kommunala självstyrelsen. Det finns inga reservationer i detta
              betänkande.
            </seg>
          </u>
          <note type="speaker" n="3020b97e">
            Anf. 56 TOMMY TERNEMAR (s):
          </note>
          <u who="tommy_ternemar_56862f" xml:id="i-f48cd781a2eb54d9-0" n="21e48df8">
            <seg n="a42b7e87">
              Fru talman! Redovisningen av de kommunala verksamheterna avser
              i huvudsak förhållanden till och med verksamhetsåret 2007, alltså
              under den tid då vi hade en i huvudsak socialdemokratisk regering.
              Under denna tid kan man se att kommunernas och landstingens ekonomi
              förbättrades år efter år och nådde ett mycket gott plusresultat
              på ca 15 miljarder kronor år 2006.
            </seg>
            <seg n="df436cf9">
              Försämringen av kommunernas och landstingens ekonomi ser vi nu
              för år 2007 med en försämring på 2,6 miljarder jämfört med år
              2006. Det är kanske inte en försämring att vara så bekymrad över,
              men det vi ser framöver i de olika rapporterna är att kommuner
              och landsting kommer att få ett samlat underskott på 1213 miljarder
              de närmaste åren. Det innebär att överskottet på ca 15 miljarder
              byts mot ett underskott på nästan samma summa på en så kort tid
              som tre år.
            </seg>
            <seg n="e549ab4c">
              Vad gör den borgerliga regeringen framöver, som givetvis också
              ser prognoserna och rapporterna? Regeringen skriver själv ned
              tillväxttakten. Rapporter kommer om att sysselsättningsökningen
              bromsas upp. Antalet lediga jobb minskar. Vi ser också att varslen
              ökar. Det har inte undgått någon att vi har en mycket hög inflation.
              På det kommer också med all sannolikhet räntan att stiga ytterligare.
            </seg>
            <seg n="ba280779">
              Kommunerna rapporterar om att antalet socialbidragstagare ökar
              på grund av försämrad a-kassa och försämrad sjukförsäkring. 450
              000 människor står nu utan a-kassa och saknar helt försäkringsskydd.
              Skulle för dessa människor arbetslösheten slå till återstår för
              deras försörjning endast socialbidrag.
            </seg>
            <seg n="b3d8e9cb">
              I detta läge säger den moderate finansministern Anders Borg till
              kommunerna och landstingen, underförstått, att de nu får klara
              sig själva. I vårpropositionen finns inga nya generella pengar.
              Ingen påfyllning 2009. Inte förutskickas några pengar 2010 eller
              2011 till kommuner och landsting.
            </seg>
            <seg n="53c4ccc2">
              Den borgerliga regeringen säger i finansplanen till kommunerna
              att de måste ytterligare rationalisera och effektivisera verksamheterna.
              Då vet vi som har varit kommunalpolitiskt aktiva att det innebär
              för kommunernas verksamhet större barngrupper i barnomsorg, fler
              elever i klasserna, färre anställda i äldreomsorgen och uppsägningar
              av personal inom sjukvården.
            </seg>
            <seg n="b6a6164d">
              Sveriges Kommuner och Landstings moderate ordförande Anders Knape
              sade i Svenska Dagbladet den 12 maj att ekonomin i kommunsektorn
              försämras i snabb takt, särskilt landstingen kommer mycket snart
              att redovisa stora underskott om inte statsbidragen värdesäkras
              och skrivs upp med flera miljarder kronor om året. Han sade också
              att de har fått besked med all sannolikhet från Finansdepartementet
              och den borgerliga regeringen om att statsbidragen ligger stilla
              de närmaste åren, och det är inte rimligt.
            </seg>
            <seg n="ef9e7c9f">
              Fru talman! Jag vill avsluta med två frågor till de borgerliga
              ledamöterna i finansutskottet. Kommer ni att höja de generella
              statsbidragen till kommuner och landsting i höstens budget? Nu
              när nästan hälften av landets kommuner rapporterar att socialbidragskostnaderna
              ökar beroende på försämringar i a-kassa och sjukförsäkring, kommer
              ni att kompensera kommunerna för dessa kostnadsökningar?
            </seg>
          </u>
          <note type="speaker" n="b1064605">
            Anf. 57 ANNA LILLIEHÖÖK (m):
          </note>
          <u who="anna_lilliehook_8c77b5" xml:id="i-6a333aa346c25596-0" n="255e56e3">
            <seg n="08117616">
              Fru talman! Det går bra för kommunerna. Trots stora investeringar
              och extra stora avsättningar till pensioner blir det totala resultatet
              12 miljarder, eller kanske till och med 25 miljarder beroende
              på hur man räknar. Som vi just hörde är det 90 procent av kommunerna
              som går med överskott.
            </seg>
            <seg n="8298a080">
              Jobbpolitiken, fru talman, har fungerat. Fler och fler arbetar
              och betalar skatt. Det har betytt att man har fått in ytterligare
              21 miljarder under förra året. Statsbidragen höjdes med 7 miljarder,
              och de kommer nu att höjas igen. Kommunerna får också tillskott
              på beräknat 1,2 miljarder när de får inkomster från fastighetsskatten,
              som nu kommer att föras över till kommunerna.
            </seg>
            <seg n="f41bbe1a">
              Jobbpolitiken har också inneburit att kommunerna kan rekrytera.
              Fyra femtedelar av de 1,1 miljonerna anställda i kommunsektorn
              är kvinnor. Sjuksystrar, undersköterskor, lärare, förskolepersonal
              och alla andra har fått betydligt mer i plånboken med jobbavdrag.
              Tusen kronor mer kvar betyder betydligt mer än löneökningar, till
              och med de löneökningar de strejkar för.
            </seg>
            <seg n="48ac7ffb">
              Skola, barnomsorg och äldreomsorg är kanske 85 procent av den
              kommunala verksamheten, men där staten ger uppdrag och formulerar
              reglerna för kommunerna. Det är de verksamheterna som rapporten
              ska utvärdera. Rapporten visar också, förutom att den själv har
              förbättrats i utvärderingen, hur man ute i verksamheter på ett
              helt annat sätt tagit sig an kvalitets- och utvärderingsarbete.
            </seg>
            <seg n="57d86432">
              Det finns stora skillnader, kan vi läsa. Det finns mycket att
              lära av varandra för att välfärdstjänsterna ska bli bättre och
              få bästa kvalitet. Det är glädjande: Bara den sista veckan har
              vi fått läsa att svensk sjukvård framstår som en av de bästa och
              effektivaste. I ett avseende är den emellertid sämre, nämligen
              tillgängligheten särskilt i primärvården. Här arbetas det systematiskt
              på förbättringar. Ett exempel, fru talman, är vårdvalet i Helsingfors.
              Patientens val får styra. Patienten väljer sin läkare, inte landstingsrådet.
              Bara här i Helsingfors har 14 nya vårdcentraler öppnats. Patienterna
              har betydligt lättare att komma till doktorer och sjuksystrar.
            </seg>
            <seg n="544c41be">
              Alliansregeringen har gett förutsättningar för bättre reda i
              klassrummen i våra skolor. Skillnaden i resultat är fortfarande
              stora.
            </seg>
            <seg n="a0973678">
              När man läser rapporten frågar man sig vad vi kan göra för att
              våra söner ska klara sig lika bra som våra döttrar, för att de
              med utländsk bakgrund ska klara sig lika bra som övriga elever
              och för att svenska elever i framtiden ska klara sig lika bra
              som till exempel de finska. Här har vi den ordentliga utmaningen
              inför framtiden.
            </seg>
            <seg n="33c8685c">
              Kunskaper och betygssättning kan nu följas upp betydligt bättre,
              vilket är den första förutsättningen för att skolan ska bli den
              investering för framtiden som kommer att vara avgörande för att
              vårt land ska stå sig starkt i den globaliserade världen.
            </seg>
            <seg n="568013e8">
              Fru talman! Det kanske mest glädjande i rapporten är att antalet
              barn i förskolan har ökat med 20 000. Det är förvisso en större
              andel i barnomsorgen, men vi har många fler barn. Detta ställer
              naturligtvis krav på omställning i kommunerna, men det ger oss
              ett verkligt hopp inför framtiden.
            </seg>
            <seg n="239b0fb6">
              Med detta, fru talman, vill jag yrka bifall till förslaget i
              utskottets betänkande.
            </seg>
          </u>
          <note type="speaker" n="6a37b4c1">
            Anf. 58 TOMMY TERNEMAR (s) replik:
          </note>
          <u who="tommy_ternemar_56862f" xml:id="i-f48cd781a2eb54d9-1" n="21e48df8">
            <seg n="873314ff">
              Fru talman! Jag tycker också att det är glädjande att antalet
              barn i barnomsorgen har ökat, Anna Lilliehöök. Men varför inför
              ni vårdnadsbidrag, när du står och gläds över att antalet barn
              i barnomsorgen ökar? Nu kommer det kanske att minska inom barnomsorgen
              i stället med tanke på vårdnadsbidraget och öka kommunernas kostnader.
            </seg>
            <seg n="d6093251">
              Anna Lilliehöök hade en förklaring till att människor har fått
              mer i plånboken, och det var att man hade sänkt skatten. Men då
              kan vi titta på två siffror.
            </seg>
            <seg n="006bbbb3">
              Reporäntan låg för ett par år på bara 1 ½ procent, och i dag
              är den uppe på 4,25 procent. Både du och jag har fått information
              om hur läget ser ut i landet, och det är mycket som talar för
              att räntan kommer att stiga ytterligare. Vi kan titta på en familj
              som har ett bostadslån. Räkna bara på vad den familjen får betala
              mer för sitt bostadslån! Då räcker inte Moderaternas skattesänkning.
            </seg>
            <seg n="3f65d3dd">
              Lägg därtill den andra siffran: Det är 4 procents inflation,
              som också berör kommunerna. Det är den högsta på 15 år! Ja, då
              blir det back i den delen när det gäller den sänkta skatten.
            </seg>
            <seg n="9e66fd92">
              Jag ställde i mitt anförande en fråga om ni från moderat håll
              kommer att höja de generella bidragen till kommuner och landsting
              i höstens budgetarbete.
            </seg>
          </u>
          <note type="speaker" n="be5988db">
            Anf. 59 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-6a333aa346c25596-1" n="255e56e3">
            <seg n="6874e638">
              Fru talman! För att börja med det sista kan jag bara konstatera
              att vi just nu inte har en budgetdebatt, vilket gör att jag har
              lite svårt att svara på de här frågorna som är inriktade på framtiden.
              Den debatten kommer vi att ha dels på onsdag, dels framför allt
              i september.
            </seg>
            <seg n="be46beb2">
              Som jag påpekade fortsätter statsbidragen att höjas. Dessutom
              tillkommer det helt nya pengar i form av fastighetsskatten som
              tillförs kommunerna. Det får vi inte glömma det verkar som att
              man ofta överser med det.
            </seg>
            <seg n="ea77eeda">
              När det gäller frågan om hur det ser ut i plånboken kan jag möjligen
              vilja ställa frågan tillbaka, om Socialdemokraternas skattepolitik
              innebär att de här pengarna delvis kommer att tas tillbaka: Betyder
              det att sjuksystrar och lärare får mer i plånboken? Hur tänker
              Socialdemokraterna kompensera för att man inte har ställt upp
              på jobbavdraget fullt ut?
            </seg>
            <seg n="496858f3">
              När vi är inne på det här vill jag kommentera den andra frågan
              som Tommy Ternemar ställde i talarstolen, och det gäller socialbidragen.
              Här har vi ytterligare ett glädjeämne, och det är att socialbidragen
              minskar. I ett avseende ökar de, och det är väldigt sorgligt.
              Det gäller utrikes födda och introduktionsstöd, där de tyvärr
              ökar ganska ordentligt. Men när det gäller övriga delar går de
              ned, vad gäller både belopp och antal mottagare.
            </seg>
            <seg n="c0675244">
              Men det lämnar många frågor, och det är mycket vi kan fortsätta
              att göra. Tyvärr har inte jobbpolitiken nått fram i alla delar,
              framför allt inte till dem i förorten, där väldigt många kommer
              från andra länder. Det andra är att många ungdomar tyvärr fortfarande
              får socialbidrag, och det är väldigt sorgligt.
            </seg>
          </u>
          <note type="speaker" n="281c6712">
            Anf. 60 TOMMY TERNEMAR (s) replik:
          </note>
          <u who="tommy_ternemar_56862f" xml:id="i-f48cd781a2eb54d9-2" n="21e48df8">
            <seg n="ab79c2c8">
              Fru talman! Vi har tidigare haft principen att försöka ge besked
              till kommuner och landsting så att de ska få tidig information
              om hur de generella statsbidragen ser ut. Eftersom det inte lämnades
              något sådant besked i vårpropositionen trodde jag att man skulle
              kunna ge någon form av indikation om hur det blir i höstens budget.
              Våra kommunala politiker och landstingspolitiker sitter just i
              dag och budgeterar för 2008 och tittar också på 2009 och 2010.
              Jag konstaterar att vi inte får något besked om det.
            </seg>
            <seg n="6dcbe739">
              Sedan gällde det försörjningsstödet. Vi har fått rapporten från
              SKL, och vi har till och med ställt frågor i finansutskottet och
              du har varit närvarande. Man säger samlat i rapporten att försörjningsstödet
              ökar i minst hälften av landets kommuner. Men vad jag förstår
              kommer Moderaterna ändå inte att ge någon kompensation till dessa
              kommuner.
            </seg>
          </u>
          <note type="speaker" n="f17912a6">
            Anf. 61 ANNA LILLIEHÖÖK (m) replik:
          </note>
          <u who="anna_lilliehook_8c77b5" xml:id="i-6a333aa346c25596-2" n="255e56e3">
            <seg n="ed28490b">
              Fru talman! Det finns vissa kommuner där det ökar, till exempel
              i Söderköping, där det ökade väldigt kraftigt, liksom i Åtvidaberg
              och några fler, enligt den senaste rapporten. Om vi tittar på
              länsnivå är det bara två län där det är lika eller minskar.
            </seg>
            <seg n="552631ae">
              Det viktiga kanske framför allt är att vi ser på vilka grupper
              det är. Det är ungdomar, och det behövs mer av alliansens insatser
              för att ungdomar mellan 18 och 24 år ska komma till arbete. En
              väldigt stor del av dem som uppbär socialbidrag gör det därför
              att de inte har kommit in på arbetsmarknaden. Det är uppåt en
              fjärdedel på vissa håll som kännetecknas av att ungdomar behöver
              ekonomiskt bistånd därför att de ännu inte har kommit in på arbetsmarknaden.
            </seg>
            <seg n="24536e91">
              Därför är vad som behövs, Tommy Ternemar, mer av alliansens jobbpolitik
              och mer av alliansens undervisningspolitik, som skapar förutsättningarna
              för framtiden och framför allt ser till att vi gör strukturella
              förändringar på arbetsmarknaden inom arbetsmarknadspolitiken som
              leder till att fler kommer i arbete och att det blir fler jobb
              på arbetsmarknaden.
            </seg>
          </u>
          <note type="speaker" n="24511c7e">
            Anf. 62 JÖRGEN JOHANSSON (c):
          </note>
          <u who="ylva_johansson_611fd6" xml:id="i-73fc76a22ce75a93-0" n="a2ab808d" next="i-306afdc7e1650576-0">
            <seg n="371ad5e6">
              Fru talman! Kommuner och landsting står för huvuddelen av det
              som befolkningen upplever som välfärd och trygghet. Situationen
              i våra kommuner och landsting är därför viktig, och den årliga
              debatten om den sektorns verksamhet är då viktig för att göra
              en avstämning av hur situationen ser ut i dagsläget. Oavsett utfallet
              i debatten är det en signal om hur dagstemperaturen är i våra
              kommuner och landsting.
            </seg>
            <seg n="90a1b78c">
              Fru talman! Jag konstaterar att kommuner och landsting har två
              goda år bakom sig. Under förra året uppvisade 90 procent av sektorn
              positiva resultat. Skatteintäkterna ökade. Statsbidragen ökade.
              Samtidigt ökade också verksamhetens kostnader, det senare beroende
              på bland annat den demografiska förändringen och ändrade riktlinjer
              för beräkning av pensionerna.
            </seg>
            <seg n="36d8742f">
              Återhämtningen inom den kommunala sektorn de två senaste åren
              har inneburit att nästan alla har klarat kravet om en god ekonomisk
              hushållning. Avgörande för den positiva utvecklingen är tveklöst
              ökningen av antalet arbetade timmar och därmed också ökade skatteintäkter.
              Under 2007 ökade antalet arbetade timmar med 3 ½ procent. Aldrig
              tidigare har en så omfattande sysselsättningsökning uppmätts.
            </seg>
            <seg n="0e7490cc">
              Det här har inneburit att skatteunderlaget har ökat, och förutsättningarna
              för att bedriva en bra verksamhet har därmed också stärkts.
            </seg>
            <seg n="985de86a">
              Fru talman! Givetvis finns det frågetecken och orosmoln framöver.
              Så har det alltid varit, och så kommer det alltid att vara. Det
              är en naturlig följd av vårt system, där vi ska anpassa skatteunderlag
              och verksamhet till de behov som finns. Att överfinansiera systemet
              är lika fel som att underfinansiera det. Här krävs avvägningar
              som är svåra men ändå nödvändiga.
            </seg>
            <seg n="58a14642">
              I finansieringsavvägningen påverkas allt vi sysslar med av de
              förhållanden som råder i vår omvärld. Den finansiella oron i vår
              omvärld påverkar oss, vilket påverkar sysselsättningen, som i
              sin tur påverkar skatteunderlaget för kommuner och landsting och
              därmed också deras förmåga att bedriva en bra verksamhet.
            </seg>
            <seg n="e3087c6e">
              För att klara detta krävs vid sidan av ett bra ledarskap i kommuner
              och landsting några år med bra resultat för att uppnå kravet om
              en god ekonomisk hushållning. Det handlar alltså ytterst om att
              utföra en kostnadseffektiv och ändamålsenlig verksamhet för skattebetalarnas
              pengar. Jag vill därför än en gång betona vikten av en minimering
              av utanförskapet och därmed mer arbetade timmar för att åstadkomma
              och säkra välfärdsproduktionen.
            </seg>
            <seg n="a361ecb5">
              Fru talman! Enligt alla siare förväntas nu en dämpad konjunktur
              som samtidigt förväntas återgå till nuvarande nivåer redan nästa
              år, då antalet arbetade timmar beräknas öka ytterligare. Utifrån
              det perspektivet kan vi se positivt på framtiden. Vi får hoppas
              att siarna har rätt. Trots det aviserar man på kommun- och landstingssidan
              kanske speciellt på landstingssidan att man väntar problem under
              kommande år. Att det skiljer mellan kommuner och landsting beror
              dels på att den kommunala sektorn faktiskt har stabiliserat sin
              verksamhet, dels på att den demografiska utvecklingen inte får
              samma genomslag som i landstinget. Att det här får genomslag på
              landstingssidan beror på ökade medicinkostnader, ökade vårdbehov
              och på att jag sticker som gammal landstingspolitiker ut hakan
              här uppföljningen knappast är lika träffsäker i landstingen som
              i den primärkommunala sektorn. Detta får konsekvenser.
            </seg>
            <seg n="291e8c65">
              När man nu ser problemen framför sig är statsbidragen det första
              man sneglar på, och man väntar sig också en uppskrivning från
              staten. Det är ju alltid lättare om någon annan löser problemen.
              Vi kan konstatera att statsbidragen är en liten del av sektorns
              intäkter, men de har ändå en rätt stor betydelse. Det är ganska
              naturligt att man oavsett regeringsfärg bevakar frågan utifrån
              de krav som finns på ekonomiska resurser i samhället som helhet
              och utifrån den situationen anpassar bidragsutvecklingen.
            </seg>
            <seg n="3379ac64">
              Skatteintäkternas utveckling i kommun- och landstingssektorn
              är den mest prioriterade frågan. Statens satsningar på andra områden
              som bidrar till sysselsättningsutvecklingen är därför det som
              måste prioriteras. Vid sidan av detta krävs och det tål att sägas
              många gånger ett aktivt ledarskap i kommuner och landsting för
              att hantera situationen. Det gäller att i goda tider se till att
              det blir ordning i ekonomin, samtidigt som det gäller att hänga
              med i konjunktursvängningar och förändringsvindar.
            </seg>
            <seg n="f16da790">
              Jag är övertygad om att alla inser att vi ska bygga välfärden
              utifrån ett bidragstänk, ett gemensamt bidrag till utvecklingen
              i landet. Om välfärden är i fara måste givetvis till slut staten
              gripa in och se till att verksamheten fungerar. Det är ett ansvar
              som en regering har oavsett vilken färg den har.
            </seg>
            <seg n="0d6c2dd9">
              Fru talman! Lönerörelsens utfall för något år sedan var förhållandevis
              stort, och kostnaderna börjar nu få genomslag. Trots den stora
              ökningen var det en ökning som var nödvändigt: Omkring 80 procent
              av de 1 115 700 personer som är anställda i kommuner och landsting
              är kvinnor. Det är också kvinnorna som har de låga lönerna. Kvinnolönerna
              inom sektorn har i decennier legat lågt, och en höjning var behövlig.
              Den höjning som nu får genomslag har, tillsammans med jobbskatteavdragets
              effekter, gett kvinnor i vården, äldreomsorgen och socialtjänsten
              för att nämna några områden den största höjningen som har varit
              under decennier, för många någonsin.
            </seg>
            <seg n="df58367d">
              Det är intressant att notera fackens kommentarer. Man säger att
              det är den bästa uppgörelse som man någonsin har gjort. Detta
              har skett samtidigt som vi har en alliansregim i SKL.
            </seg>
            <seg n="fbc44820">
              Vårdförbundets strejk under våren har skapat många missnöjda
              sjuksköterskor. Mot den bakgrunden ser jag ett systemfel i arbetet
              med att ge kvinnor högre löner inom landstingen, och då framför
              allt på sjuksköterskesidan. Det här är knappast en fråga som vi
              löser genom konfliktåtgärder. Vi behöver se fler aktörer inom
              vården.
            </seg>
            <seg n="5637ea22">
              Vårdsektorn är fortfarande en oligopolliknande sektor. Ska vi
              förändra effektivitet och måluppfyllelse och ge aktörerna högre
              löner är det genom att skapa mer av mångfald i vården. I det arbetet
              har landstingspolitikerna ansvaret för att ta på sig ledartröjan
              och driva frågan framåt. Samtidigt måste vi från riksdagen se
              till att skapa upphandlingsformer som är verklighetsnära vid avknoppningar
              av verksamhet.
            </seg>
            <seg n="65e58c25">
              Genom fler aktörer på arbetsmarknaden uppnår vi bättre de mål
              som Vårdförbundet eftersträvade i sin strejk. Jag tror inte att
              konfliktvapnet är det mest målinriktade i den här typen av förändringsarbete.
            </seg>
            <seg n="69999a85">
              Fru talman! Alla bygder ska ges samma förutsättningar att bedriva
              sin verksamhet. Det kommunala utjämningssystemet är därför viktigt
              och har ett berättigande såväl i dag som i framtiden. Utjämningssystemet
              är krångligt och har inte uppgraderats fullt ut. Det behöver därför
              ses över för att man ska uppnå de målsättningar som riksdagen
              har avsett med systemet.
            </seg>
            <seg n="2f29ce6d">
              Jag ser därför fram emot att den parlamentariska utredning som
              riksdagen beslutat om snabbt kommer i arbete och att uppgradering
              av systemet kan komma i gång så att det uppfyller dagens förhållanden
              och krav.
            </seg>
          </u>
          <note n="d9d54171">
            Med den slutkommentaren yrkar jag bifall till utskottets förslag.
          </note>
          <note n="47c8f5de">
            Anf. 63 GUNNAR ANDRÉN (fp):
          </note>
          <u who="ylva_johansson_611fd6" xml:id="i-306afdc7e1650576-0" n="a2ab808d" prev="i-73fc76a22ce75a93-0">
            <seg n="2841852a">
              Fru talman! Ärade åhörare i singularis! Den kommunala sektorn
              spelar som Jörgen Johansson och övriga talare alldeles nyss sade
              en mycket stor roll för enskilda medborgare. Det är den sektorn
              i den offentliga sektorn som man kommer mest i kontakt med, möjligen
              med undantag för dem som har mycket att göra med polisen och så
              vidare.
            </seg>
            <seg n="3a01160f">
              Under de senaste åren har vi haft en intressant utveckling i
              den kommunala sektorn. Jag har de två senaste gångerna då vi har
              haft motsvarande debatter först talat om den demografiska utmaningen.
              Den är betydande, och det framgår också av skrivelsen i år, när
              man ser till utfallet av den skuld som vi har till de kommunalanställda
              och till de ökade kostnaderna. Det är väldigt intressant. Förra
              året talade vi i motsvarande debatt om de ökade skatteintäkterna,
              som ju var betydande och som för många kommuner har betytt något
              mycket positivt, nämligen att man har blivit mindre beroende av
              olika sorters statliga bidrag.
            </seg>
            <seg n="63e09264">
              Jag tror att det finns skäl att betona att de ökade skatteinkomsterna
              är det allra viktigaste. Det som nu kommer till för många kommuner
              och som Anna Lilliehöök talade om är att man också genom en god
              bostadspolitik kan påverka intäkterna framöver. För nästa år,
              2009, räknar vi med att ungefär 1,6 miljarder kommer att tillföras
              den kommunala sektorn på den vägen. Det kan bli mycket mer.
            </seg>
            <seg n="361d0cf9">
              Icke desto mindre finns det oroande saker. Vi har framför oss
              något som liknar ett kostnadsproblem för kommuner och landsting.
              Som Jörgen Johansson sade har vi haft ett förnämligt avtal för
              de kommunanställda, men baksidan av detta är att väldigt många
              kommunpolitiker jag ser många som har varit kommunpolitiker här
              framför mig är bekymrade över kostnadsutvecklingen i kommuner
              och landsting.
            </seg>
            <seg n="75ec53c3">
              Vi har redan sett de första tendenserna till detta, och inte
              bara det. I Södermanlands läns landsting har man varslat om betydande
              uppsägningar inom vårdsektorn. Det är samma sak i Västernorrland,
              och vi kommer förmodligen att få se samma saker runt om i landet.
              Det är mycket oroande eftersom vårdbehovet samtidigt håller på
              att öka. Detta måste man hantera från regeringens sida. Här kan
              man kanske inte säga att landstingen själva kommer att kunna klara
              detta.
            </seg>
            <seg n="d991bdcc">
              Jag var med, alldeles nyligen, i en överläggning där Folkpartiets
              kommunalpolitiska råd var sammankallat för att diskutera just
              den bekymmersamma kostnadssituationen i kommuner och landsting.
              Jag tror för min del att detta är någonting som vi alla kommer
              att vara pressade av framöver.
            </seg>
            <seg n="e2bb0c78">
              En viktig sak som har inträffat sedan vi hade den här debatten
              senast gäller inte bara de demografiska förändringarna utan också
              beräkningen av pensionsskulden på grund av det nya pensionsavtalet
              som heter någonting, fru talman, så fint som KAP-KL 2006. Det
              är förmodligen inte många som känner till detta, och det är många
              ute i kommunerna och landstingen som kommer att tvingas revidera
              hur man för upp kostnaderna för framtida pensionsutbetalningar.
              Där har nämligen, uppriktigt sagt, rått något av vilda västerns
              lag. Det har varit väldigt olika på olika håll i kommunerna. En
              del har tagit upp det här fullt ut. Andra har skjutit hela saken
              på framtiden.
            </seg>
            <seg n="993ab28c">
              Det är viktigt, för att få full jämförelse mellan olika kommuner,
              att man har ungefär samma sorts redovisning runt om, och det här
              är bakgrunden till detta.
            </seg>
            <seg n="7aab27db">
              Antalet sysselsatta i kommunerna har under 2007 ökat med några
              tusen personer. Under de senaste åren, sedan den förra mandatperioden
              började, har det ökat med ungefär 23 procent, och det är ganska
              mycket. Det kan motiveras med demografiska förändringar och ökat
              vårdbehov på många håll.
            </seg>
            <seg n="2ee3e5b2">
              Det finns ändå en sak som jag, fru talman, vill avsluta med och
              som är väldigt bekymmersam. Det gäller rekryteringen av personal
              till den kommunala sektorn, inte minst landstingen.
            </seg>
            <seg n="d5028486">
              Det finns också en könsaspekt på detta som vi över alla partigränser
              måste vara uppmärksamma på. Inom den kommunala sektorn och särskilt
              i en del delar är det en väldigt stark kvinnodominans. När det
              gäller förskollärare är det upp till 94 procent, och vi vet att
              det på många andra områden är en väldig snedbalans. Detta måste
              man, oavsett vem som regerar i olika landsting och kommuner, arbeta
              intensivt med för att få till stånd en förbättring. Det är en
              uppgift att arbeta med för oss alla, med lönepolitik och så vidare.
            </seg>
            <seg n="cfffd5fc">
              Tommy Ternemar ställde avslutningsvis två frågor. Det gällde
              de generella statsbidragen, om de kommer att räknas upp. Detta
              har att göra med, måste man säga, också hur skatteunderlaget utvecklas.
              Det är det som är det viktigaste. Att bara säga som så att vi
              ska räkna upp de generella statsbidragen, beroende på hur skatteskalor
              och så vidare ser ut, är ju att gå händelserna i förväg. Det måste
              man absolut ta hänsyn till.
            </seg>
            <seg n="928f1e46">
              Socialbidragen har inte ökat i alla kommuner. Om man ska kompensera
              vissa kommuner kan man väl diskutera, så att säga. Men en motsvarande
              sak gäller de kommuner där socialbidragen har sjunkit. Ska man
              då minska statsbidragen till de kommunerna? De kommuner som har
              skött sig väl på det här området tror jag inte skulle vara särskilt
              intresserade av det. Man får verkligen fundera på om man ska säga
              att man ska kompensera detta för hela kollektivet. Det är nämligen
              väldigt olika mellan olika kommuner.
            </seg>
            <seg n="b3d2d0f2">
              Jag skulle vilja fråga Tommy Ternemar: Är det Socialdemokraternas
              mening att man ska minska statsbidraget i de kommuner som får
              sänkta socialbidragskostnader? Är det det som är avsikten?
            </seg>
          </u>
          <note type="speaker" n="cba11990">
            Anf. 64 EMMA HENRIKSSON (kd):
          </note>
          <u who="unknown" xml:id="i-2c97023abd0ee83b-9" n="69981ff7">
            <seg n="52e87f8e">
              Fru talman! Mycket har redan lyfts fram i debatten. Kommunerna
              och landstingen har under 2007 klarat sig bra. Skatteintäkterna
              har ökat, och det är tack vare regeringens politik.
            </seg>
            <seg n="5104fe2d">
              Vi har också hört att den kommunala skattebasen, som den nya
              fastighetsskatten eller fastighetsavgiften innebär, är någonting
              mycket positivt för kommunerna som nu inte blir beroende av enbart
              inkomstskatten. Men det är också viktigt att se resultatet i plånböckerna
              hos alla de kommunalanställda, inte minst kvinnorna. Den nuvarande
              regeringens skattepolitik gynnar dem också direkt där.
            </seg>
            <seg n="04546971">
              Jag skulle ändå vilja lyfta fram några saker i den här skrivelsen
              som visar på brister, brister som visar att det finns mer att
              göra. Då skulle jag vilja börja med barnen.
            </seg>
            <seg n="e6f37705">
              Trots att vård, skola, omsorg har varit ett mantra för ledande
              politiker i åratal kan vi konstatera att var tionde elev fortfarande
              går ut grundskolan utan att ha fullständiga betyg. Det var mer
              än var tionde elev förra året, och här står vi i år igen och konstaterar
              samma sak.
            </seg>
            <seg n="dc0f17c9">
              De barn som gick ut skolan förra året var de barn som föddes
              när Göran Persson var skolminister. Thomas Östros, Ibrahim Baylan
              och Ingegerd Wärnersson hade chansen att se till att göra skolan
              bra för de eleverna, men de lyckades inte. De lyckades inte göra
              skolan till den spetsverksamhet som varje barn förtjänar.
            </seg>
            <seg n="d9b9fdbe">
              Nu har vi äntligen en regering som tar tag i flumskolan, som
              ser till att det kommer att bli bättre ordning och reda och att
              alla barn får den undervisning de har rätt till. Det är glädjande.
            </seg>
            <seg n="7c666580">
              Tyvärr är jag rädd för att effekterna av den skola som har varit
              kommer att synas under många år framöver, eftersom barnen, som
              gick ut skolan förra veckan och som går ut skolan under de kommande
              åren, faktiskt har haft den största delen av sin skolgång i en
              skola som inte har givit dem de möjligheter de har rätt till.
            </seg>
            <seg n="3c489121">
              Jag hoppas verkligen att jag har fel på den punkten, att skolorna
              ska ha möjligheter att ta igen det som har brustit. Framför allt
              hoppas jag det därför att vi kan konstatera att det gäller de
              barn som har de största behoven. Enligt Skolverkets utbildningsinspektion
              är det barnen med särskilda behov som inte får den hjälp de behöver
              och som de har rätt till.
            </seg>
            <seg n="754391ff">
              Innan jag går vidare till de äldre skulle jag vilja lyfta fram
              skolbarnsomsorgen. Vi kan nämligen i år igen se att grupperna
              ökar och personaltätheten minskar.
            </seg>
            <seg n="4f33b2ac">
              33,5 barn i genomsnitt jag tror inte att det är någon skolbarnsomsorg
              som har halva barn finns det i varje grupp. Och för varje personal
              finns det 19,5 barn.
            </seg>
            <seg n="f15e3788">
              Som förälder med barn i sådan här verksamhet känner jag att det
              är oacceptabelt. För alla landets kommunpolitiker borde det också
              vara oacceptabelt.
            </seg>
            <seg n="465a7fd3">
              Så till omsorgen och vården om de äldre med de stora vårdbehoven.
            </seg>
            <seg n="6588c093">
              Alla vi som har varit i kontakt med den här verksamheten någon
              gång, oavsett om det är som politiker eller som anställd eller
              som anhörig, vet att det är en väldigt komplex verksamhet. Därför
              är det väldigt glädjande att vi, enligt Socialstyrelsen, kan konstatera
              att förutsättningarna för att utveckla vården och omsorgen för
              äldre kvinnor och män har förbättrats både i snabb takt och i
              positiv riktning.
            </seg>
            <seg n="d9777041">
              Stimulansmedlen på 1,3 miljarder, som regeringen sköt till för
              2007, har kommit till sin rätt. Vi kan också se att investeringsstödet
              för byggandet av särskilda boenden har fått effekt. Det infördes
              den 1 juni 2007, och från det och fram till årsskiftet har det
              kommit in ansökningar om 3 100 lägenheter. Det tycker jag är glädjande
              för alla som hoppas på ett tryggt boende på ålderns höst.
            </seg>
            <seg n="dfedb689">
              Något annat som är glädjande är regeringens politik för att få
              fler i arbete. Det har gett effekt i den kommunala ekonomin, förutom
              för den enskilda. Oppositionen har i ganska hårda ordalag beskrivit
              farhågorna, men vi kan se att det inte är så att utgifterna för
              ekonomiskt bistånd har ökat.
            </seg>
            <seg n="4c02d6eb">
              Tommy Ternemar sade förra året: Nu kommer signalerna från kommunföreträdarna
              om att den positiva kurvan bryts och att fler får bistånd.
            </seg>
            <seg n="160a0e73">
              Men det blev inte så. Utfallet för 2007 är att biståndet är på
              samma nivå.
            </seg>
            <seg n="7a399ac3">
              Men orosmolnen finns ändå där, och det gäller, som tidigare nämndes,
              åldersgruppen 2024 år. Var tionde person i den åldersgruppen är
              någon gång under året beroende av ekonomiskt bistånd. Det är oroväckande,
              framför allt eftersom det här sker samtidigt som arbetslösheten
              i den gruppen har minskat med 35 ½ procent. Arbetslösheten har
              minskat med 10 000 personer, och fortfarande behöver var tionde
              någon gång under året ekonomiskt bistånd.
            </seg>
            <seg n="26f3c727">
              Det är någonting som vi alla gemensamt behöver ta tag i för att
              kunna klara utmaningen med demografin, att vi blir alltfler äldre,
              att kostnaderna inom sjukvården ökar, för att vi alla ska ha möjlighet
              att få en trygg och tillgänglig vård när vi blir äldre och för
              att vi ska kunna ha en skola och en barnomsorg av världsklass.
            </seg>
            <seg n="8da6db0f">
              Då måste vi vända trenden med ett allt senare inträde på arbetsmarknaden.
            </seg>
            <seg n="50a605be">
              Slutligen, herr talman, vill jag poängtera att mycket bra görs
              i våra kommuner och landsting, inte minst tack vare den kompetenta
              personal som verksamheten hålls upp av. Men utvecklingspotentialen
              är ändå tydlig, och jag är glad över att vår alliansregering med
              kraft och engagemang åtagit sig den uppgiften.
            </seg>
          </u>
          <note type="speaker" n="d54b35d1">
            Anf. 65 HELENA LEANDER (mp):
          </note>
          <u who="helena_leander_1a8ec1" xml:id="i-2976e3fe37741567-0" n="598a9de2">
            <seg n="09417d76">
              Herr talman! Mycket av det som vi kallar välfärden sker ute i
              kommuner och landsting, i skola och sjukvård, på dagis och fritids,
              i äldreomsorgen. Det är frågor som berör de flesta människor,
              och vi i den här salen är inget undantag. Det är klart att vi
              blir engagerade när vi ser brister, när vi ser potential, när
              vi ser vad som händer ute i den offentliga verksamheten.
            </seg>
            <seg n="0f51092c">
              Ibland blir vi till och med så engagerade att vi glömmer bort
              vad som är vår roll i det hela. Vi ska ge ramarna. Sedan är det
              upp till kommuner och landsting att fylla de ramarna med innehåll,
              att välja hur man organiserar verksamheten och hur man gör prioriteringar
              mellan verksamheter.
            </seg>
            <seg n="58716158">
              Men det är inte lätt att alltid hålla fingrarna borta när vi
              sitter här och gör våra budgetar. Om vi till exempel ser ett behov
              av resurser i skolan är det klart att vi vill ge pengarna direkt
              dit i stället för att ge dem till kommuner i största allmänhet
              och hoppas att de ska lägga pengarna i skolan.
            </seg>
            <seg n="6a24072a">
              Så med tiden har det vuxit fram en hel del sådana öronmärkta
              statsbidrag. 39 miljarder i specialdestinerade statsbidrag var
              det förra året. Det kan säkert finnas goda skäl för det ibland.
              Jag skulle ändå önska att man kunde vara lite återhållsam ibland.
            </seg>
            <seg n="f6f1723e">
              För trots allt ser verkligheten väldigt olika ut runt om i landet.
              Det kanske finns kommuner som har satsat stenhårt på skolan men
              som ser stora behov i äldreomsorgen. Kommer vi då uppifrån och
              talar om var de behöver pengarna bäst blir det bara fel.
            </seg>
            <seg n="4e485b5b">
              Nåväl, den största delen av statsbidragen går fortfarande som
              fria bidrag att användas på de sätt som kommuner och landsting
              finner bäst. Hur de används varierar förstås. Jag ska inte ge
              mig in i någon djupdykning i hur kvaliteten i den offentliga verksamheten
              varierar runt om i landet men kan i alla fall konstatera att om
              vi ser till det ekonomiska resultatet går det ändå bra. 90 procent
              av kommuner och landsting går plus. Så långt är allting ljust.
            </seg>
            <seg n="46042256">
              Vi kan också se moln torna upp sig på himlen. Det har skett ett
              trendbrott där allt fler kommuner faktiskt går back.
            </seg>
            <seg n="f695645d">
              En sak är att konjunkturen börjar mattas av. Det ska vi faktiskt
              inte skylla regeringen för. Däremot bör regeringen inte ducka
              för att de förändringar den gör i socialförsäkringen får konsekvenser
              för kommunerna.
            </seg>
            <seg n="4b91a0db">
              Det har diskuterats väldigt mycket om försörjningsstödet nu.
              De siffror jag har sett från Socialstyrelsen är att nästan hälften
              av kommunerna ser att socialbidragen ökar. Det är klart att inte
              det är kul när man tidigare tvärtom har sett att det har sjunkit
              flera år i rad.
            </seg>
            <seg n="f8dbd15d">
              Det är heller inte konstigt. Om de statliga försäkringssystem
              blir glesare är det inte konstigt om människor faller igenom.
              Ska man nödvändigtvis skära i socialförsäkringarna, vilket inte
              jag är något stort fan av, får man i alla fall vara beredd att
              se över om det behövs kompensation för kommunerna.
            </seg>
            <seg n="62dbecee">
              Än så länge ser det, som sagt, fortfarande ljust ut för kommunerna.
              Men jag tror att vi gör klokt i att följa utvecklingen noga.
            </seg>
          </u>
          <note type="speaker" n="29bde0ab">
            Anf. 66 SIV HOLMA (v):
          </note>
          <u who="siv_holma_8514dc" xml:id="i-9223b6bc6b8dc72b-0" n="7dfb55d3">
            <seg n="2a69d384">
              Herr talman! Den borgerliga regeringen pratar om välfärd och
              håller presskonferenser om PR-mässigt namngivna satsningar samtidigt
              som de i tysthet fryser kommunernas statsbidrag. Vänsterpartiet
              har i en rapport, Statsbudgeten och kommunerna , redovisat detta
              förhållande. Den borgerliga regeringen håller inne omkring 6 miljarder
              kronor från kommunsektorn redan 2010 utan att det uppmärksammas.
            </seg>
            <seg n="39bd7bb1">
              Jag lyssnade på interpellationsdebatten i fredags mellan Vänsterpartiets
              Ulla Andersson och biträdande finansminister Mats Odell. Han redogjorde
              gång på gång för att hans regering inte hade skurit ned några
              statsbidrag till kommunsektorn. Han ville inte kännas vid det
              beslut som finns i 2007 års budgetproposition under utgiftsområde
              25, 48:1, Kommunalekonomisk utjämning. I 2008 års budgetproposition
              finns ingen ändring av detta.
            </seg>
            <seg n="f119d052">
              Det är riktigt att för åren 2007 och 2008 är regeringens nivå
              på statsbidragen lika hög som den som s-v-mp-konstellationen kom
              överens om förra mandatperioden. Men för år 2009 och 2010 aviserar
              regeringen att nivån på anslaget till den kommunalekonomiska utjämningen
              fryses på oförändrad nivå. Det innebär att uppräkningen av statsbidragen
              uteblir.
            </seg>
            <seg n="af278204">
              Hur många gånger debatterade vi inte detta föregående mandatperiod,
              då framför allt Kristdemokraterna och Centerpartiet talade sig
              varma för en indexering, det vill säga en uppräkning av statsbidragen
              till kommunsektorn. Men det har man tydligen glömt när man hamnar
              i regeringsställning.
            </seg>
            <seg n="817df193">
              Herr talman! Statsbidragen skulle vid en uppräkning ha ökat med
              3,1 miljarder kronor 2009 och 5,9 miljarder kronor år 2010. Det
              blir tillsammans 9 miljarder kronor.
            </seg>
            <seg n="14e7532d">
              Jag hoppas att inte svenska folket låter sig duperas av den borgerliga
              regeringens vackra tal och utspel ju närmare vi kommer valet.
              Reinfeldt har ju redan varit ute och lovat miljarder till äldreomsorgen.
              Vem står på tur nästa gång att lova pengar från den uteblivna
              uppräkningspåsen?
            </seg>
            <seg n="725b74c4">
              Herr talman! Jag har åtskilliga gånger diskuterat i denna kammare
              om den så kallade finansieringsprincipen. Där har, vill jag minnas,
              Kristdemokraterna varit de mest aktiva i att hålla fanan högt
              för att finansieringsprincipen ska gälla. Det handlar i korthet
              om att beslut som riksdagen fattar och som påverkar kommunsektorn
              ska efterföljas av beslut som neutraliserar de effekterna.
            </seg>
            <seg n="0595f908">
              Regeringsförslag som inte har reglerats är försämringar i a-kassa
              och aktivitetsstöd, sänkt beräkningsgrund för sjukpenninggrundande
              inkomst och sänkt tak i sjukförsäkringen. De besluten försämrar
              kommunsektorns ekonomi per år med mellan 1,5 och 1,6 miljarder.
              Då talar jag om 2008, 2009 och 2010. Kommunsektorn har alltså
              inte blivit kompenserad för dessa statliga beslut som reducerat
              kommunsektorns inkomster.
            </seg>
            <seg n="17292701">
              Avslutningsvis finns det ytterligare kostnadsökningar som kommunsektorn
              drabbas av och i framtiden i ännu större grad kommer att drabbas
              av. Det är de ökade socialbidragskostnaderna. När man stryper
              socialförsäkringssystemen ökar antalet människor som måste gå
              till socialen för att få försörjningsstöd, speciellt när konjunkturen
              avmattas. Det blir alltså kärvare tider för kommunsektorn, och
              mer problematiskt kommer det att bli.
            </seg>
          </u>
          <note n="885fd937">
            Överläggningen var härmed avslutad.
          </note>
          <note n="33037268">
            6 § Statens upplåning och skuldförvaltning
          </note>
          <note n="f9c29f49">
            Föredrogs
          </note>
          <note n="bc87db7f">
            Talmannen konstaterade att ingen talare var anmäld.
          </note>
          <note n="9f56a8ba">
            7 § Utvärdering av penningpolitiken
          </note>
          <note n="f9c29f49">
            Föredrogs
          </note>
          <note type="speaker" n="d6840cce">
            Anf. 67 ANNA LILLIEHÖÖK (m):
          </note>
          <u who="anna_lilliehook_8c77b5" xml:id="i-6a333aa346c25596-3" n="255e56e3">
            <seg n="f0b84540">
              Herr talman! Nu ska vi debattera betänkandet om utvärdering av
              penningpolitiken. Penningpolitiken och räntesättningen görs av
              vår fristående riksbank. I betänkandet redovisas en utvärdering
              av penningpolitiken och en uppföljning som två professorer, Francesco
              Giavazzi och Frederic Mishkin, gjorde över perioden 19952005.
            </seg>
            <seg n="79c49c8f">
              Den bedömning som görs i betänkandet är att Riksbanken fört en
              väl avvägd penningpolitik där inflationen successivt har stigit
              under perioden, vilket ganska väl har fångats upp av Riksbankens
              prognoser och korresponderande fastställande av räntan.
            </seg>
            <seg n="abce6715">
              Utskottet konstaterar dock att den snabba stegringen av inflationen
              i slutet av 2007 inte fångats upp i årets prognoser, vilket naturligtvis
              borde ha föranlett åtgärder från Riksbanken. Utskottet pekar också
              på att inflationshöjningen till stor del berott på kraftigt stigande
              priser på energi och livsmedel, vilka torde ha varit svåra att
              förutse under 2005 och 2006.
            </seg>
            <seg n="47409aa2">
              Riksbanken har i likhet med så gott som alla prognosmakare under
              perioden gjort felbedömningar av tillväxt- och sysselsättningsutvecklingen,
              bland annat på grund av att man har underskattat den starka ökningen
              av produktiviteten. För Riksbankens del bör det innebära att nästa
              års underlagsrapport bör kompletteras med en analys av bedömningarna
              inför prognoserna.
            </seg>
            <seg n="fa3f00ea">
              Den gjorda utvärderingen av penningpolitiken mellan 1995 och
              2005 har inneburit att såväl riksdagen som Riksbanken har genomfört
              en rad åtgärder som bidrar till att öka öppenheten och den offentliga
              diskussionen om penningpolitiken.
            </seg>
            <seg n="686cfc0b">
              Riksbanken har enligt utskottet befäst sin position som en av
              de bästa centralbankerna i världen, men utskottet konstaterar
              samtidigt att det finns ett behov av regelbundet återkommande
              externa utvärderingar. Utskottet har därför i betänkandet föreslagit
              att externa experter vart fjärde år ska ges i uppdrag att utvärdera
              den svenska penningpolitiken.
            </seg>
            <seg n="cb391542">
              Till betänkandet har fogats en reservation. Härmed överlämnar
              jag ärendet för debatt!
            </seg>
          </u>
          <note type="speaker" n="0ea36960">
            Anf. 68 SIV HOLMA (v):
          </note>
          <u who="siv_holma_8514dc" xml:id="i-25120f537fea2919-0" n="7dfb55d3" next="i-892e95cca47c7c37-0"/>
          <note n="d56eb334">
            Herr talman! Jag yrkar bifall till reservationen.
          </note>
          <note n="d632ab48">
            I november 1992 övergick Sverige till en penningpolitisk regim
            med flytande växelkurs. Kort därefter, i januari 1993, beslutade
            Riksbanken att penningpolitiken i fortsättningen skulle styras
            av ett inflationsmål. Denna politik preciserades och lagreglerades
            i och med att Riksbanken från och med 1999 blev lagfäst oberoende
            gentemot riksdagen och regeringen.
          </note>
          <u who="siv_holma_8514dc" xml:id="i-892e95cca47c7c37-0" n="7dfb55d3" prev="i-25120f537fea2919-0">
            <seg n="095bc012">
              Enligt riksbankslagen ska Riksbanken upprätthålla ett fast penningvärde.
              Det innebär att inflationen ska hållas låg och stabil. Riksbanken
              har sedan definierat detta som att penningpolitiken ska vägledas
              av ett inflationsmål på 2 procent med ett toleransintervall på
              ± 1 procentenhet. Detta är i princip det enda mål Riksbanken har
              att rätta sig efter.
            </seg>
            <seg n="35ef87a3">
              I arbetet med att ta fram riksbankslagen diskuterades det om
              målet om fast penningvärde borde kompletteras med mål till exempel
              för bnp-tillväxten eller sysselsättningen. Under riksdagsbehandlingen
              ansågs det att det inte behövdes kompletterande mål. Man ansåg
              att kompletterande mål skulle vara svåra att förena med regelverket
              inom EU och olämpliga med tanke på att penningpolitiken inte kan
              påverka tillväxt och sysselsättning.
            </seg>
            <seg n="46cbcead">
              Det är ett resonemang som vilar på ekonomerna Edmund Phelps och
              Milton Friedman som i slutet av 60-talet lanserade en teori om
              att ekonomin strävar mot en naturlig arbetslöshetsnivå och att
              försök att pressa ned arbetslösheten under denna nivå bara leder
              till ökad inflation. Man antar att den naturliga arbetslöshetsnivån,
              eller som den också kallas, jämviktsarbetslösheten, bestäms av
              arbetsmarknadens funktionssätt. Något förenklat kan man säga att
              ju mer avreglerad arbetsmarknaden är desto bättre tror man att
              den fungerar.
            </seg>
            <seg n="dd1309d6">
              Vänsterpartiet menar att resonemanget om en jämviktsarbetslöshet
              som arbetsmarknaden hela tiden strävar mot vilar på en teoretiskt
              bräcklig och empiriskt svag grund. Vi anser inte att det är korrekt
              att beskriva arbetsmarknaden som en marknad som hela tiden konvergerar
              mot ett jämviktsläge. Vi anser att arbetsmarknaden i själva verket
              består av en mängd olika delmarknader med skiftande prisvillkor
              och olikartade utbuds- och efterfrågeförhållanden. Det är bättre
              att beskriva arbetsmarknaden som en fortlöpande och dynamisk process
              som det blir alldeles för förenklat att beskriva i en enkel jämviktsmodell.
              Arbetsmarknaden är inte som vilken marknad som helst.
            </seg>
            <seg n="e534ba13">
              Det finns ett antal empiriska omständigheter som teorierna bakom
              jämviktsarbetslösheten och framför allt dess bestämningsfaktorer
              har svårt att förklara. En sådan är det faktum att Sverige under
              stora delar av efterkrigstiden fram till krisens 1990-tal hade
              en betydligt lägre arbetslöshet än USA, detta samtidigt som Sverige
              hade högre lägstalöner, högre ersättningar i arbetslöshetsförsäkringarna
              och starkare anställningsskydd något som enligt den nämnda teoribildningen
              skulle resultera i att Sverige skulle ha högre arbetslöshet än
              USA.
            </seg>
            <seg n="43767afe">
              Ett annat exempel är hur arbetslösheten utvecklats i Sverige.
              I lönebildningsrapporten för 2007 bedömde Konjunkturinstitutet
              jämviktsarbetslösheten under 1980-talet till ca 3,5 procent. Numera
              ligger den på ca 6 procent. Utvecklingen rimmar illa med Phelps
              och Friedmans teorier. Det har ju skett betydande förändringar
              på arbetsmarknaden sedan i slutet av 1980-talet. Det är förändringar
              som till exempel att ersättningsnivåerna i arbetslöshetsförsäkringen
              har sänkts och att antalet tidsbegränsade anställningar har ökat.
              Det är faktorer som enligt teorin om jämviktsarbetslösheten borde
              sänka arbetslöshetsnivån, inte öka den som det blivit i verkligheten.
            </seg>
            <seg n="0a8c2294">
              Herr talman! Vänsterpartiet anser att den beskrivna utvecklingen
              av Riksbankens nuvarande ställning och formuleringen av målen
              för den svenska penningpolitiken är ett uttryck för det ekonomiska
              och politiska systemskifte som inleddes på 1980-talet. Den svenska
              penningpolitiken och dess regim baseras på nyliberal nationalekonomisk
              teori. Ansvaret för att stabilisera ekonomin under rörlig växelkurs
              ligger framför allt på penningpolitiken. Som jag tidigare nämnt
              styrs penningpolitiken i princip enbart av inflationsmålet. Det
              är Riksbanken som har huvudansvaret för stabiliseringspolitiken.
              Riksbanken kan ta hänsyn till ekonomins reala utveckling men bara
              om det är förenligt med inriktningen att hålla inflationen på
              2 procent.
            </seg>
            <seg n="d3ec6730">
              Problemet är att en penningpolitik som enbart vägleds av ett
              inflationsmål saknar mekanismer för att styra ekonomin mot fullt
              resursutnyttjande. Det kan ofta uppkomma situationer där den ekonomiska
              utvecklingen behöver en annan penningpolitik än vad som följer
              av inflationsmålet. Forskning av till exempel Kenneth Rogoff visar
              att det i allmänhet inte är önskvärt att penningpolitiken bedrivs
              utifrån en strikt prisstabiliseringsnorm. En sådan norm påverkar
              jobben och produktionen. Enligt Vänsterpartiets uppfattning är
              det orimligt att penningpolitiken saknar mål som tar hänsyn till
              jobben och produktionen. Priset för dagens inflationspolitik är
              högt. Vi betalar med en högre arbetslöshet än vad vi hade behövt.
            </seg>
            <seg n="498ffa81">
              Herr talman! Vänsterpartiet anser att styrningen av Riksbanken
              måste demokratiseras. Kombinationen av ett ensidigt mål om prisstabilitet
              och en oberoende riksbank innebär att finanspolitiska åtgärder
              för att öka sysselsättning ofta riskerar att motverkas av Riksbankens
              räntehöjningar. Riksbankens motiv är att ökad sysselsättning riskerar
              att hota inflationsmålet. Det här leder till ett olyckligt dubbelkommando
              i den ekonomiska politiken. Vänsterpartiet anser att besluten
              om räntan måste underställas riksbanksfullmäktige så att man får
              till stånd en samverkande finans- och penningpolitik som understöder
              det övergripande målet om full sysselsättning.
            </seg>
            <seg n="0a788e69">
              Enligt Vänsterpartiets mening är det en bra utvärdering av Sveriges
              penningpolitik 19952005 som har blivit genomförd. Utvärderingen
              och finansutskottets behandling av den har på ett förtjänstfullt
              sätt ökat den nödvändiga debatten om den svenska penningpolitiken.
            </seg>
            <seg n="b211561c">
              Utvärderingen lyfter fram såväl riksbanksorganisationens kompetens
              och förtjänster som en del konkreta problem med dagens penningpolitik.
              Men den utelämnar helt de samhälleliga maktförhållandena i analysen
              av penningpolitiken.
            </seg>
            <seg n="a4bd5dd1">
              Vi kan än en gång konstatera att möjligheterna för riksdagen
              att konkret påverka penningpolitiken är små. Enligt riksbankslagen
              får direktionen i Riksbanken varken söka eller ta emot instruktioner,
              och enligt regeringsformen får ingen myndighet bestämma hur Riksbanken
              ska besluta i penningpolitiska frågor.
            </seg>
            <seg n="bf4880d7">
              Det leder till en mycket märklig situation. Å ena sidan är det
              viktigt att det förs en penningpolitisk debatt. Å andra sidan
              får debatten inte påverka inriktningen av de penningpolitiska
              besluten.
            </seg>
            <seg n="bdb81f5a">
              Herr talman! Avslutningsvis och utifrån Vänsterpartiets grundläggande
              kritik avstår vi från att framföra konkreta synpunkter på finansutskottets
              ställningstagande vad gäller uppföljning av utvärderingen 19952005
              och utvärderingen 20052007.
            </seg>
          </u>
          <note type="speaker" n="fc984ae5">
            Anf. 69 STEFAN ATTEFALL (kd):
          </note>
          <u who="stefan_attefall_5bf196" xml:id="i-d0e42a7abf0eeb19-0" n="dc6f0aa8">
            <seg n="73e8e5ae">
              Herr talman! När vi här i riksdagen diskuterar penningpolitik
              handlar det om människors jobb och om deras boende och privatekonomi.
              En penningpolitik som leder till hög inflation och stora produktionssvängningar
              slår rakt in i enskilda människors plånböcker. Det blir färre
              jobb. Det straffar den som sparar och investerar, premierar den
              som lånar, gör den rike rikare och drabbar dem med små marginaler
              hårt. Därför är en sund och stabil penningpolitik tillsammans
              med ordning och reda i statsfinanserna två fundamentala hörnstenar
              i ett anständigt samhälle. Därför är också lättsinne på det här
              området oerhört farligt och förödande.
            </seg>
            <seg n="c5dfbd8f">
              När vi gör utvärderingar av svensk penningpolitik är det lätt
              att fastna i olika delar där vi ser brister eller behov av förbättringar.
              Men även om sådana självklart alltid finns, ingen mänsklig verksamhet
              är fullkomlig, är det viktigt att slå fast att den övergripande
              bilden av den svenska riksbankens sätt att sköta penningpolitiken
              är mycket god. Låt mig citera ur betänkandet:
            </seg>
            <seg n="667d3092">
              Riksbanken har enligt utskottet befäst sin position som en av
              de bästa centralbankerna i världen. Jag vill gärna stryka under
              just den meningen, den är viktig. Det är viktigt att notera att
              bakom den formuleringen står sex av riksdagens sju partier, mer
              än 90 procent av kammarens ledamöter.
            </seg>
            <seg n="c560d6ac">
              I och med detta betänkande gör vi två saker. Dels genomför vi
              den löpande årliga utvärderingen av de tre senaste årens penningpolitik,
              dels lägger vi fast vilka åtgärder som vidtagits och vilka beslut
              som tagits med anledning av den omfattande utvärdering vi gjort
              av perioden 19952005 och som vi haft utomstående experter till
              vår hjälp att göra och som vi diskuterade i ett betänkande förra
              året. I och med detta har vi påbörjat en väg där riksdagens och
              finansutskottets roll som utvärderare och uppföljare av penningpolitiken
              stärks.
            </seg>
            <seg n="8269c196">
              Det är också värt att notera att de två internationellt erkända
              professorerna Francesco Giavazzi och Frederic Mishkin, som gjorde
              en omfattande utvärdering av penningpolitiken 19952005, konstaterade
              att Riksbanken och den svenska penningpolitiken tillhör de mest
              framgångsrika i ett internationellt perspektiv. Det är inte bara
              inom idrott och vetenskap som Sverige ligger i världstoppen. Vi
              har anledning att vara stolta över det som fungerar bra.
            </seg>
            <seg n="cccf07a5">
              Vi har i det här betänkandet granskat inflationsutvecklingen
              och penningpolitiken under perioden 20052007. Granskningen fokuserar
              på utfallet just 2007. Utskottets grundläggande bedömning av utvecklingen
              är att Riksbanken under perioden fört en väl avvägd penningpolitik.
              Sammantaget steg inflationen mätt som kpi under perioden med i
              genomsnitt 1,4 procent per år. Inflationen har därmed legat inom
              det så kallade toleransintervallet på 2 procent ± 1 procentenhet.
              Det är ett intervall inom vilket inflationen ska variera. Undantaget
              var 2005 då kpi-inflationen steg med endast 0,5 procent i genomsnitt
              under året, det vill säga ½ procentenhet under toleransintervallets
              nedre gräns. Mätt med det underliggande inflationsmåttet kpix
              steg inflationen med i genomsnitt med 1,1 procent, vilket är inom
              toleransintervallet.
            </seg>
            <seg n="673eb886">
              Trots den låga inflationen har tillväxten i svensk ekonomi varit
              relativt hög. Genomsnittligt steg bnp med drygt 3 procent per
              år under perioden, samtidigt som sysselsättningen ökade kraftigt
              under 2006 och 2007 efter en svagare utveckling 2005.
            </seg>
            <seg n="fd6a8527">
              Prognosen för 2007 har under en stor del av perioden legat relativt
              nära det slutliga genomsnittliga utfallet trots att inflationen
              under perioden påverkats av kraftigt varierande priser på till
              exempel energi. Både utskottets och Riksbankens egna jämförelser
              med andra prognosmakare visar dessutom att Riksbankens inflationsbedömningar
              under perioden varit jämförelsevis träffsäkra.
            </seg>
            <seg n="47e4ea21">
              Vi gör den bedömningen att genomgången av räntehöjningar och
              underlaget vid beslutstillfällena visar att höjningarna genomförts
              i takt med att banken justerat sina bedömningar av inflations-
              och kostnadsutvecklingen. Utskottet konstaterar att inflationen
              började stiga kraftigt under andra halvan av 2007 och i början
              av 2008 på ett sätt som inte fångats upp i de prognoser som Riksbanken
              presenterat under utvärderingsperioden.
            </seg>
            <seg n="7db3eca8">
              Med facit i hand innebär detta att Riksbanken möjligtvis borde
              ha höjt reporäntan lite snabbare under kanske framför allt 2006
              för att motverka den snabbt stigande inflationstakten under senare
              delen av 2007. Möjligtvis borde Riksbanken inte ha genomfört de
              relativt kraftiga sänkningar av reporäntan som direktionen beslutade
              i juni 2005. Men utskottet kan konstatera att den snabba inflationsuppgången
              2007 till en betydande del beror på kraftigt stigande priser på
              energi och livsmedel, vilket var svårt att förutse när man tog
              dessa beslut. Det är också de faktorerna som ligger bakom dagens
              oro för stigande inflation. De här faktorerna, energi och livsmedel,
              har också fått sällskap av de räntehöjningar som blivit effekten
              av den finansiella oro i omvärlden som vi upplever just nu.
            </seg>
            <seg n="637a2505">
              Utskottets genomgång av Riksbankens prognoser visar att Riksbanken
              i likhet med så gott som alla övriga prognosmakare underskattade
              tillväxten i den svenska ekonomin under 2006 och överskattade
              den under 2007. Det beror framför allt på att man underskattade
              produktivitetstillväxten 2006 och kanske överskattade den 2007.
              Det här är någonting där andra prognosmakare har gjort ungefär
              samma misstag.
            </seg>
            <seg n="b81e5921">
              Men utskottet vill i sammanhanget erinra om att professorerna
              Francesco Giavazzi och Frederic Mishkin i sin utvärdering av den
              svenska penningpolitiken föreslog att Riksbanken med anledning
              av de prognosmissar man gjort under de senare åren borde lägga
              mer resurser på att analysera utvecklingen i realekonomin, särskilt
              när det gäller produktivitetstillväxten och arbetsmarknaden. Här
              kan vi konstatera att Riksbanken under senare år ökat sina ansträngningar
              på dessa områden. Däremot saknar utskottet i Riksbankens underlag
              för utvärdering av penningpolitiken en djupanalys av orsakerna
              till att Riksbanken missbedömt till exempel produktivitets- och
              sysselsättningsutvecklingen. Här efterlyser finansutskottet i
              betänkandet en mer utvecklad analys i kommande rapporter från
              Riksbankens sida.
            </seg>
            <seg n="8eafe76c">
              Får jag också kort kommentera två andra väsentliga områden kommunikationen
              gentemot omvärlden från Riksbankens sida och öppenheten. Riksbankens
              kommunikation har varit föremål för en stundtals intensiv debatt,
              och kritik har riktats mot Riksbankens beslut att inte ge penningpolitiska
              signaler mellan de penningpolitiska mötena. Dagens penningpolitik
              kräver en starkt utvecklad öppenhet. Samtidigt är det utskottets
              mening att de penningpolitiska besluten ska följa riksbankslagens
              intentioner. Diskussioner och beslut om räntan ska ske kollektivt
              på direktionens penningpolitiska möten. En alltför detaljerad
              information inför beslutssammanträdena riskerar att föregripa
              direktionens diskussioner och beslut och leda till att de verkliga
              besluten fattas före och utanför direktionens möten. Det skapar
              ett problem. På de penningpolitiska mötena har också riksbanksfullmäktige
              rätt att vara närvarande via sitt presidium. De bör kunna följa
              hur de fullständiga diskussionerna går. Men Riksbankens nya kommunikationspolicy
              som presenterades i maj förefaller tillgodose Riksbankens och
              marknadens behov av att ge och få information mellan mötena utan
              att viktiga principer för det kollektiva penningpolitiska beslutsfattandet
              åsidosätts.
            </seg>
            <seg n="a76bed8f">
              Sveriges riksbank är också en av de mest öppna riksbankerna av
              alla. Den utvecklingen har förstärkts under senare år. Protokollen
              presenteras två veckor efter de penningpolitiska mötena. Alla
              ledamöters åsikter och röster offentliggörs. Direktionsmedlemmar
              är ute i det svenska samhället och diskuterar penningpolitiken.
              Riksdagen har offentliga och interna utfrågningar med Riksbanken,
              och vi har ett parlamentariskt sammansatt organ, riksbanksfullmäktige,
              som både kontrollerar och följer Riksbankens ageranden. Det är
              viktigt och bra.
            </seg>
            <seg n="e7ecb642">
              Herr talman! Avslutningsvis vill jag kommentera de reservationer
              som finns. Vi kunde höra Siv Holma från Vänsterpartiet, det parti
              som inte står bakom betänkandet, ha en lång vetenskaplig föreläsning
              där hon ifrågasatte själva grundvalarna för den svenska penningpolitiken
              och det svenska penningpolitiska ramverket. Siv Holma säger att
              den svenska penningpolitiken vilar på en teoretiskt bräcklig och
              empiriskt svag grund. Jag tror att många skulle kunna säga detsamma
              om Vänsterpartiets ekonomiska politik.
            </seg>
            <seg n="b02081ad">
              Det som är intressant är den oerhört grundläggande kritik som
              Vänsterpartiet riktar mot det penningpolitiska ramverket och penningpolitiken
              i Sverige. Man undrar hur Siv Holma ska få ihop det tillsammans
              med Socialdemokraterna och Miljöpartiet, som står bakom det ramverk
              vi har.
            </seg>
            <seg n="01804d57">
              Det skulle också vara intressant att höra Sonia Karlsson, och
              Helena Leander från Miljöpartiet, utveckla hur de tänker hantera
              Vänsterpartiets grundläggande kritik mot detta. Det är ju ingenting
              som man lätt kan kompromissa om, eftersom Siv Holma kallar dagens
              penningpolitik för ett ekonomiskpolitiskt systemskifte och en
              nyliberal nationalekonomisk teori.
            </seg>
            <seg n="a8704191">
              Jag tror att det är intressant för kammaren och för många på
              marknaden att veta vad det är som händer om det skulle bli en
              annan majoritet i riksdagen så småningom. Det är ju inte småsaker
              man ska försöka komma överens om. Det kanske är så att Vänsterpartiets
              åsikter i detta fall inte kommer att prägla en sådan eventuell
              majoritet, vilket jag själv hoppas på. Men då blir frågan till
              Siv Holma: Vad grundar ni er kraftiga kritik på? Är det bara ord
              som inte kommer att få någon som helst verkan? Jag är tacksam
              för tydliga besked i de här frågorna. De är viktiga för svensk
              penningpolitiks framtid.
            </seg>
          </u>
          <note n="eb737921">
            I övrigt vill jag bara yrka bifall till förslaget till beslut
            i finansutskottets betänkande FiU24 i dess helhet.
          </note>
          <note type="speaker" n="01dc6f2e">
            Anf. 70 SIV HOLMA (v) replik:
          </note>
          <u who="siv_holma_8514dc" xml:id="i-9223b6bc6b8dc72b-1" n="7dfb55d3">
            <seg n="447f9fa9">
              Herr talman! Jag skulle vilja börja med att säga så här som ett
              svar på Stefan Attefalls fråga vad gäller Vänsterpartiets kritik
              av Riksbanken och penningpolitiken. Först och främst är inte kritiken
              speciellt ny. Den har vi haft sedan Riksbanken fick sin självständiga
              ställning 1999. Jag tycker, utan att slå mig alldeles för mycket
              för bröstet, att den kritik som Vänsterpartiet har framfört här
              i riksdagen och även den debatt och kritik som har funnits utanför
              riksdagen har gjort Riksbanken öppnare och att man i viss mån
              även gått i rätt riktning när det gäller demokratisering. Nu får
              Riksbanksfullmäktiges ordförande vara med i direktionen och höra
              när direktionen resonerar om inflationen. Det är halva inne, så
              att säga. Nu går man så långt att jag tror att det blir med nödvändighet,
              som vi förespråkar, som Riksbanksfullmäktige ska ha avgörandet
              i de här frågorna. Jag tror att det inte ligger så långt bort
              i framtiden.
            </seg>
            <seg n="9ebc6ba3">
              Vi har samarbetat med både Socialdemokraterna och Miljöpartiet
              sedan 1999, även när detta beslut fattades, och vi har visat att
              vi kan göra två saker samtidigt. Vi kan ha en kritik och vara
              oerhört konstruktiva i kritiken och också föra de ekonomiskpolitiska
              förutsättningarna framåt.
            </seg>
          </u>
          <note type="speaker" n="31f6226b">
            Anf. 71 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-d0e42a7abf0eeb19-1" n="dc6f0aa8">
            <seg n="d3c30007">
              Herr talman! Min poäng är att Vänsterpartiet inte längre har
              ambitionen att vara ett stödparti i riksdagen vid en eventuell
              annan majoritet utan vill vara en del av regeringen, vill göra
              det norska exemplet till verklighet i Sverige. I Norge sitter
              faktiskt Vänsterpartiets ledare som finansminister.
            </seg>
            <seg n="22e78f0e">
              I en sådan medverkan går det inte att spela på två planhalvor
              samtidigt, utan man måste välja. Deltar man i en regering och
              fattar kollektiva beslut innebär det självklart plus och minus.
              Ni kan inte bara säga att en så grundläggande och allvarlig kritik
              som ni riktar mot hela det penningpolitiska ramverket inte betyder
              någonting i ett regeringssamarbete. Antingen står ni fast vid
              detta då kommer det att skapa problem, och jag hoppas verkligen
              att de andra inte lyssnar på er eller också är det bara ord ni
              kastar ur er i opposition men som ni inte tänker driva. Ni måste
              ju bestämma er. Är det verkligen en grundläggande ideologisk kritik
              mot svensk penningpolitik detta med en nyliberal nationalekonomisk
              teori, ett ekonomiskpolitiskt systemskifte och er mystifiering
              av några Riksbanksdelegationsledamöter som några märkliga människor
              som sitter i sina kammare och sätter sig över vanliga människors
              vardag? Tänker ni driva det? Står ni för det? Då måste ni också
              veta hur det ska ske i samverkan med eventuella samarbetspartner
              i en eventuellt kommande regering.
            </seg>
            <seg n="60626ebc">
              Jag hoppas att Socialdemokraterna står fast vid sitt ramverk
              än så länge har de gjort det men då tror jag faktiskt att Siv
              Holmas inlägg här mest är till för att tillfredsställa några partiaktivister
              på hemmaplan men att det i sak inte betyder någonting. Jag skulle
              vilja veta vad det är som gäller, Siv Holma.
            </seg>
          </u>
          <note type="speaker" n="fc008102">
            Anf. 72 SIV HOLMA (v) replik:
          </note>
          <u who="siv_holma_8514dc" xml:id="i-9223b6bc6b8dc72b-2" n="7dfb55d3">
            <seg n="018194ad">
              Herr talman! Kristdemokraterna borde väl veta lika väl som alla
              andra att man inte upphör som parti för att man ingår i en regering,
              inte ens Kristdemokraterna som ingår i en fyrpartiregering. När
              man ingår i en regering innebär det inte att man har bildat ett
              nytt parti, ett alliansparti.
            </seg>
            <seg n="3d1fc9f2">
              Vår kritik tycker jag är tydlig. Vi har varit väldigt konsekventa.
              Vi har hela tiden också varit konstruktiva i att hitta förändringar
              som kan vara i linje med vad vi i grund och botten tänker och
              tycker.
            </seg>
            <seg n="2bdba1c8">
              Det är ganska självklart och inte alls något märkvärdigt att
              man när det är fler än en måste resonera sig fram till det som
              gäller i en regering. Det borde också Stefan Attefall ha goda
              erfarenheter av. Det innebär ju inte att ni har lämnat er grundinställning
              i olika frågor, för jag kan tänka mig att Stefan Attefall inte
              kommer att få igenom ett nej till könsneutrala äktenskap. Men
              det betyder väl inte för den sakens skull att ni har ändrat uppfattning
              i grunden?
            </seg>
            <seg n="8f625a10">
              Min erfarenhet av att vara en del av samarbetet förra mandatperioden
              under åtta år är att det var ett väldigt bra samarbete. Det blev
              bara bättre och bättre klimat för varje år som gick. Jag tror
              att det är ganska naturligt att det blir ett samverkande regeringsarbete.
            </seg>
            <seg n="1d290d5c">
              Jag förstår att Attefall är orolig för detta. Men om man ska
              vara riktigt ärlig gick det hyggligt under de åtta åren, och det
              kommer säkert att gå hyggligt i framtiden också.
            </seg>
          </u>
          <note type="speaker" n="33640ab4">
            Anf. 73 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-d0e42a7abf0eeb19-2" n="dc6f0aa8">
            <seg n="f217f3a6">
              Herr talman! Skillnaden är bara att en regering kan ha olika
              ingångar i frågor där man kanske kan hitta en kompromiss, exempelvis
              om hur höga ersättningsnivåer ska vara, hur exakt man ska utforma
              ett regelverk, men nu pratar vi om en grundläggande syn på hur
              den ekonomiska politiken ska utformas.
            </seg>
            <seg n="659069a5">
              Jag vill påstå att inget av de fyra nuvarande allianspartierna
              hade kunnat ingå i regeringen om vi inte hade haft en grundläggande
              samsyn om vilken ekonomisk politik och penningpolitik vi ska bedriva.
              Det innebär inte att vi är överens om alla detaljer. Men den grundläggande
              samsynen måste finnas, annars kan man inte bilda regering. Om
              man försöker vara en regering och bedriva opinion mot samma regering
              i ekonomiskpolitiska avseenden blir det kaos för den regeringen.
            </seg>
            <seg n="00ecfef8">
              Jag skulle vilja påstå att vi har en bra penningpolitik i Sverige.
              Vi har också andras ord på att vi har en av de bästa riksbankerna
              i världen. Vi har ett bra penningpolitiskt regelverk som har tjänat
              svenska folket väl. Det ska vi vara rädda om. Därför vill jag
              inte ha en norsk situation i Sverige med en vänsterpartist som
              finansminister.
            </seg>
          </u>
          <note type="speaker" n="02b1d55f">
            Anf. 74 SONIA KARLSSON (s):
          </note>
          <u who="sonia_karlsson_80d40a" xml:id="i-352cca3393e91754-0" n="481d7b68">
            <seg n="1d57dbaa">
              Herr talman! Har Riksbanken fört en bra penningpolitik? Ja, i
              finansutskottets granskning för treårsperioden 20052007 är utskottets
              grundläggande bedömning att Riksbanken fört en väl avvägd penningpolitik
              under perioden. Men innan jag kommenterar det ytterligare vill
              jag redovisa några av de förändringar som skett till följd av
              utvärderingen av den svenska penningpolitiken 19952005 som tidigare
              talare har nämnt här.
            </seg>
            <seg n="2b711384">
              Till följd av utvärderingens resultat och rekommendationer har
              såväl Riksbanken som riksdagen under de senaste åren genomfört
              en rad åtgärder som ytterligare bidrar till att öka öppenheten,
              insynen och den offentliga diskussionen om den svenska penningpolitiken
              och dess utformning.
            </seg>
            <seg n="a8d7d331">
              Exempelvis offentliggör Riksbanken från och med Penningpolitisk
              rapport nr 1 2007 sin egen prognos över reporäntans utveckling.
              Riksbanken går längre än vad utvärderingen rekommenderade genom
              att Riksbanken redovisar såväl den specifika ränteprognosen som
              ett osäkerhetsintervall.
            </seg>
            <seg n="dfa446e5">
              I linje med utvärderingens förslag infördes den 1 januari 2008
              en ny ledningsorganisation i Riksbanken, vilken innebär att direktionen
              i högre grad än tidigare delegerar den dagliga operativa verksamheten
              till riksbankschefen.
            </seg>
            <seg n="4244650b">
              I ambitionen att ytterligare öka öppenheten och tydligheten beslutade
              Riksbanken i maj 2007 att hålla presskonferens efter varje penningpolitiskt
              möte, det vill säga även efter möten där reporäntan inte har förändrats.
              Beslutet innebar också att direktionsledamöterna i tal och anföranden
              inte längre ska ge några signaler om ränteförändringar mellan
              de penningpolitiska mötena.
            </seg>
            <seg n="322ae2c0">
              Riksbankens kommunikation gentemot allmänheten och marknaderna
              har under det senaste året varit föremål för en tidvis intensiv
              debatt. Den kritik som framförts har bland annat handlat om att
              Riksbanken blivit otydligare och svårare att förutse. Exempelvis
              blossade debatten upp i februari 2008 då Riksbanken höjde reporäntan
              med 0,25 procentenheter medan marknaden förväntade sig en oförändrad
              räntenivå.
            </seg>
            <seg n="24e97379">
              I början av maj i år presenterade direktionen en ny kommunikationspolicy
              för Riksbanken. Som svar på kritiken ska nu direktionsledamöterna
              mellan de penningpolitiska mötena till exempel i tal kunna redogöra
              för viktiga penningpolitiska frågeställningar. De ska även, efter
              att protokollen offentliggjorts, kunna redogöra för sina personliga
              avvägningar. För att inte störa den penningpolitiska beslutsprocessen
              ska dock Riksbanken vara återhållsam med information nära ett
              penningpolitiskt möte.
            </seg>
            <seg n="46dea60d">
              En av rekommendationerna i utvärderingen var att dialogen mellan
              Sveriges riksdag och Riksbanken behövde förbättras, precis som
              Stefan Attefall nämnde, samt att finansutskottet borde överväga
              att i sin utvärdering anlita externa experter.
            </seg>
            <seg n="4c22e7d8">
              Dessa synpunkter har utskottet tagit till sig. Den offentliga
              utfrågningen sker nu ungefär två veckor efter att den penningpolitiska
              rapporten har blivit offentlig och protokollet från direktionens
              penningpolitiska möte har offentliggjorts. Som det tidigare sagts
              bjuds externa experter också in för att kommentera den penningpolitiska
              rapporten. Sammantaget innebär detta att utskottet har fått mer
              tid och bättre underlag för att kunna genomlysa rapporten och
              ställa relevanta frågor till riksbankschefen vid de offentliga
              utfrågningarna.
            </seg>
            <seg n="40060e14">
              En annan mycket viktig del som nu vidareutvecklas är kontakten
              mellan finansutskottet och riksbanksfullmäktige. Finansutskottet
              har beslutat att hålla interna utfrågningar med riksbanksfullmäktiges
              presidium två gånger per år eller vid behov för att utveckla informationen
              mellan utskottet och fullmäktige och för att föra en dialog med
              fullmäktige om fullmäktiges kontrollfunktion. Det är enligt utskottets
              mening viktigt för insynen och granskningen av Riksbankens verksamhet
              att fullmäktige fyller och vidareutvecklar sin kontrollerande
              funktion, bland annat vad gäller den penningpolitiska processen,
              att underlagen och metodvalen i den penningpolitiska processen
              utvecklas.
            </seg>
            <seg n="3ac7b15f">
              Den uppföljning som är gjord visar att det finns behov av regelbundet
              återkommande externa utvärderingar. Utskottet har därför beslutat
              att vart fjärde år ge externa experter i uppdrag att utvärdera
              den svenska penningpolitiken.
            </seg>
            <seg n="0e529619">
              Herr talman! I utskottets betänkande om utvärderingen av penningpolitiken
              mellan 1995 och 2005 delade utskottet utvärderarnas allmänna omdöme
              att Riksbanken och den svenska penningpolitiken tillhör de mest
              framgångsrika i ett internationellt perspektiv. Utskottet instämde
              också i utvärderarnas slutsats att inflationen under de senaste
              åren konsekvent underskridit inflationsmålet, vilket sannolikt
              bidragit till att arbetslösheten varit högre och produktiviteten
              lägre än den annars skulle ha varit.
            </seg>
            <seg n="ecb39d1b">
              Jag vill återkomma till utvärderingen av penningpolitiken den
              senaste treårsperioden. Som det har sagts innan har inflationen
              varit låg under större delen av perioden och legat under inflationsmålet
              men inom det så kallade toleransintervallet. Den låga inflationen
              beror bland annat på ett lågt resursutnyttjande i periodens inledning
              samt på en snabb produktivitetstillväxt 2005. Inflationen har
              stigit successivt under perioden och utvärderingen visar att Riksbankens
              prognoser ganska väl fångat upp den stigande inflationstrenden.
              Dessutom har Riksbankens inflationsbedömningar under perioden
              varit jämförelsevis träffsäkra.
            </seg>
            <seg n="70929a29">
              I början av 2007 räknade Riksbanken med en fortsatt stark konjunktur,
              stigande sysselsättning och en snabbt ökad produktivitet. Inflationen
              bedömdes dock stiga långsammare än vad man förväntat i tidigare
              prognoser, bland annat till följd av lägre energipriser och en
              starkare krona.
            </seg>
            <seg n="50036ba6">
              Vid mötet i maj 2007 förändrades Riksbankens syn på utvecklingen.
              Bilden av ett stigande kostnadstryck hade förstärkts under de
              gångna månaderna enligt underlagsrapporten. Bland annat såg finanspolitiken
              ut att bli mer expansiv än vad man tidigare antagit alltså regeringens
              skattesänkningar samtidigt som arbetslösheten sjönk snabbare än
              förväntat.
            </seg>
            <seg n="c5d41372">
              Mot slutet av 2007 och inledningen av 2008 börjar dock inflationen
              stiga på ett sätt som inte fångas in i Riksbankens prognoser.
            </seg>
            <seg n="d26e9d82">
              Utvärderingen visar vidare att Riksbanken, i likhet med så gott
              som alla prognosmakare, under perioden gjort felbedömningar av
              tillväxt- och sysselsättningsutvecklingen.
            </seg>
            <seg n="9bb97a91">
              Utskottet konstaterar, vilket också sagts tidigare, att det i
              underlagsrapporten saknas djupare analyser av orsakerna till att
              man felbedömt produktivitets- och sysselsättningsutvecklingen.
              Utskottet anser därför att nästa års rapport bör kompletteras
              med denna typ av lärande analyser. Sammantaget är dock utskottets
              grundläggande bedömning att Riksbanken under perioden 20052007
              fört en väl avvägd penningpolitik.
            </seg>
            <seg n="8d97e105">
              Vi har nu inflationssiffror som är över 4 procent. Det är den
              högsta inflationen på 15 år. Det är allvarligt, inte minst eftersom
              inflationsförväntningarna också är historiskt höga. Men det är
              inte bara Riksbankens sak att hantera. Det krävs att även finanspolitiken
              är väl balanserad. Ska man få goda resultat måste alla delar av
              den ekonomiska politiken fungera väl såväl regeringens och riksdagens
              ekonomiska politik som Riksbankens penningpolitik.
            </seg>
          </u>
          <note n="62fe47e1">
            Jag yrkar bifall till finansutskottets förslag.
          </note>
          <note type="speaker" n="6a3e8470">
            Anf. 75 ANN-CHARLOTTE HAMMAR JOHNSSON (m):
          </note>
          <u who="peter_johnsson_75487f" xml:id="i-97d002194765c71f-0" n="c17f245f">
            <seg n="9900d03a">
              Herr talman! Jag satt och lyssnade på debatten om skogspolitik
              i förmiddags. Att göra sig en bild av hur det känns att promenera
              i en skog är kanske lite lättare än att förklara penningpolitik.
              Därför är det kanske bra att vi repeterar efter varandra vad vi
              tycker i frågan.
            </seg>
            <seg n="b62075a4">
              När finansutskottet debatterade penningpolitik här i kammaren
              för ett år sedan kunde vi konstatera att den externa granskningen,
              som initierats av det tidigare finansutskottet och som genomfördes
              av professorerna Francesco Giavazzi och Frederic Mishkin för åren
              19952005, sågs som mycket värdefull.
            </seg>
            <seg n="fef2e523">
              Därför har det nuvarande finansutskottet beslutat att även framöver
              komplettera de egna utvärderingarna av Riksbanken med en extern
              granskning av den svenska penningpolitiken vart fjärde år. Det
              är enligt utskottets mening viktigt för öppenheten och för utvecklingen
              av penningpolitiken att det med viss regelbundenhet sker en oberoende
              genomgång av penningpolitikens ramar och resultat.
            </seg>
            <seg n="029f6330">
              Herr talman! Efter de rekommendationer som framkom i den första
              externa granskningen har såväl Riksbanken som riksdagen under
              de senaste åren genomfört en rad åtgärder i riktning mot att öka
              öppenheten, insynen och den offentliga diskussionen om den svenska
              penningpolitiken och dess utformning.
            </seg>
            <seg n="07affbf5">
              Vilka förändringar har då skett? Vi har redan tidigare hört dem,
              men jag repeterar dem ännu en gång. En av de mer genomgripande
              förändringarna, som fått effekter på såväl Riksbankens eget interna
              arbete som marknadens analyser, är att Riksbanken sedan början
              av 2007 publicerar egna prognoser över den kommande ränteutvecklingen.
              Eftersom dessa prognoser bara verkat drygt ett år kommer det framöver
              att se dem i full effekt. Prognoserna för den så kallade räntebanan
              ger en tydligare och mer sammanhållen bild av Riksbankens syn
              på ekonomins och räntans utveckling.
            </seg>
            <seg n="4c0e8cc0">
              En andra viktig åtgärd är att öppenheten gentemot allmänheten
              har vuxit då beslut tagits om att publicera ledamöternas namn
              i protokollen från de penningpolitiska mötena. Det är en åtgärd
              som har fått internationellt erkännande och som visar på demokratisk
              insyn i verksamheten. Det skapar förtroende och tilltro till penningpolitiken.
              Riksbanksfullmäktige har som en följd av åtgärderna påbörjat ett
              arbete med att vidareutveckla fullmäktiges roll att kontrollera
              Riksbankens verksamhet, den så kallade kontrollfunktionen. En
              av de viktigaste delarna i denna är uppföljningen av direktionens
              verksamhet, bland annat genom att ordförandens och vice ordförandens
              rätt att närvara vid direktionens sammanträden.
            </seg>
            <seg n="efc78a93">
              I finansutskottet har vi sett positivt på fullmäktiges utvecklingsarbete.
              Vi har beslutat att i utskottet hålla interna utfrågningar med
              fullmäktiges presidium två gånger per år eller vid behov för att
              utveckla dialogen.
            </seg>
            <seg n="74229c34">
              Herr talman! Med den nya ordningen att inte längre ge några signaler
              om ränteförändringar mellan de penningpolitiska mötena följde
              att Riksbanken fick en del kritik från den analyserande omvärlden
              utanför banken där upplevelsen var att det fanns en otydlighet
              och svårighet i att förutse vad som skulle komma. En förväntning
              på oförändrad räntenivå gav i stället en höjd reporänta med 0,25
              procentenheter.
            </seg>
            <seg n="77e23c7a">
              Övergången till den nya redovisningsformen var med andra ord
              inte glasklar för omvärldsanalytikerna. Utskottet har poängterat
              vikten av att Riksbanken tydligt och begripligt redovisar och
              informerar om varför olika räntebeslut tagits. Efter debatten
              om huruvida räntehöjningen var fel eller rätt kan vi nu med facit
              i hand konstatera att det var en alldeles korrekt åtgärd av Riksbanken.
            </seg>
            <seg n="67a24da4">
              Vi kan efter den externa utfrågningen konstatera att det förändringsarbete
              som nu pågått i två års tid fortsatt kommer att leda till en än
              mer väl fungerande svensk penningpolitik. Vi får en levande debatt,
              en process med ständiga förbättringar som arbetssätt och en större
              förståelse. Utskottet konstaterade, liksom utvärderingarna av
              Giavazzi och Mishkin, att Riksbanken befäster sin position som
              en av de bästa och mest transparenta centralbankerna i världen.
            </seg>
            <seg n="d50ff361">
              Herr talman! Då Riksbanken är en myndighet under riksdagen granskar
              finansutskottet den förda penningpolitiken; så även denna gång.
              Denna granskning omfattar de tre senaste åren, då det finns en
              fördröjning från det att penningpolitiska beslut tas till dess
              att de slår igenom fullt ut i samhället. Beslut om räntenivån
              måste därför bygga på prognoser om framtiden. Riksbanken tittar
              på vad som sker i Sverige och i länderna runt omkring oss. Man
              skulle kunna likna det vid en väderleksrapport där man tittar
              på konjunkturläge, arbetsutbud, hur arbetsmarknaden fungerar,
              hur produktiviteten utvecklas, tillgångspriser och mycket annat.
              Sammantaget görs sedan en bedömning av hur detta förändras och
              hur det påverkar inflationstrycket, precis som meteorologerna
              följer vindar, molnutveckling samt hög- och lågtryck för att göra
              det till veckovisa, månadsvisa och årsvisa utsikter. Man kan ju
              tänka på detta inte minst i klimatdebatten.
            </seg>
            <seg n="1419418e">
              Väderleken i Sverige har gått från ett läge i slutet av 2002
              och början av 2003 med en konjunkturuppgång med hög efterfrågan,
              stigande företagsvinster och låga räntor med investeringar som
              steg snabbt och en starkt ökad privat konsumtion till följd av
              stigande löner och ökad sysselsättning. Skillnaden i tillväxt
              mellan olika regioner var till en början stor. Drivande i uppgången
              var Förenta staterna och länderna i Asien, med framför allt den
              starkt expanderande kinesiska ekonomin, medan till exempel tillväxten
              i Europaområdet var relativt svag i början. Efter hand steg dock
              tillväxten även här.
            </seg>
            <seg n="c1dd4713">
              I slutet av 2006 och under 2007 mattades konjunkturen av, och
              Förenta staterna var den del av världen där man märkte förändringarna
              först med en dämpad marknad på grund av den finansiella oron och
              krisen på den finansiella bostadsmarknaden. Här i landet har Riksbanken
              höjt räntan för att motverka den importerade inflationen. Den
              senaste tiden har många människor gått i tankar på att lämna en
              rörlig ränta på sina lån och binda sina räntor.
            </seg>
            <seg n="c9fb3697">
              Herr talman! Utskottets grundläggande bedömning av utvecklingen
              20052007 är att Riksbanken under perioden har fört en väl avvägd
              penningpolitik. Riksbankens inflationsbedömningar under perioden
              visar att man ganska väl har fångat upp den stigande inflationstrenden.
              Jämfört med andra prognosmakare visar det sig också att Riksbankens
              inflationsbedömningar under perioden har varit jämförelsevis träffsäkra.
            </seg>
            <seg n="d61b51ca">
              Det går att se ett tydligt samband mellan den syn på inflations-
              och konjunkturutvecklingen som Riksbanken presenterat vid olika
              tillfällen och direktionens tagna räntebeslut. Däremot har Riksbanken
              inte lyckats fånga att inflationen började stiga kraftigt under
              andra halvan av 2007 och i början av 2008 i prognoserna för perioden.
              Nu när vi sitter med facit i hand kan vi konstatera att Riksbanken
              möjligen borde ha höjt räntan och att man kanske inte skulle ha
              haft en så snabb sänkning 2006. Riksbanken kanske inte heller
              skulle ha genomfört den sänkta reporäntan under 2005.
            </seg>
            <seg n="a6b6dcde">
              Det ska också sägas att den snabba inflationsuppgången 2007 till
              betydande del berodde på kraftigt stigande priser på energi och
              livsmedel, vilket torde ha varit svårt att förutse under 2005
              och 2006. Inte ens Riksbanken har en glaskula att skåda i.
            </seg>
            <seg n="1479b426">
              Herr talman! Den förda penningpolitiken har totalt sett tjänat
              Sverige mycket väl. Det kan inte nog understrykas att det är min
              och Moderaternas fasta övertygelse att politiken med en självständig
              och oberoende riksbank är riktig och bra.
            </seg>
          </u>
          <note n="070ad325">
            Avslutningsvis vill jag yrka bifall till utskottets förslag i
            betänkandet.
          </note>
          <note type="speaker" n="434d05af">
            Anf. 76 PER ÅSLING (c):
          </note>
          <u who="per_asling_eef4de" xml:id="i-b779c02a06d61208-0" n="e93c8918">
            <seg n="8ec1e8d8">
              Herr talman! Den självständiga Riksbanken med målet om en låg
              och stabil inflation har varit bra för Sverige. Det har varit
              bra för hushållen och bra för företagen. Hushållen har sedan inflationen
              pressades tillbaka under 90-talet fått se reala ökningar av köpkraften.
              Så var det inte under 80- och 70-talen.
            </seg>
            <seg n="9856d376">
              Företag, långivare och låntagare kan nu bedöma den framtida ekonomiska
              situationen lättare och fatta bättre beslut om investeringar och
              finansieringar. Det ger goda förutsättningar för fler jobb och
              fler investeringar.
            </seg>
            <seg n="579c55de">
              Inflationsbekämpningen skapar förutsättningar för riktiga löneökningar
              som inte äts upp av stigande priser. Det skapar också förutsättningar
              för fler i arbete genom en långsiktigt hållbar och låg jämviktsarbetslöshet.
              Tillsammans med den ansvarsfulla finanspolitik som nu förs som
              syftar till att sänka arbetslösheten utgör alltså penningpolitiken
              en del i ett ramverk som tjänar Sverige mycket väl.
            </seg>
            <seg n="dd237f9b">
              Inflationsmålet har bidragit till en större stabilitet i de offentliga
              finanserna och underlättat för regeringar att föra en sund ekonomisk
              politik. Till detta har också den förändrade budgetprocessen bidragit.
              Överskottsmålet och utgiftstaket är viktiga för att kontrollera
              att utgifternas utveckling är hållbara i relation till inkomsterna.
              Statsskulden sjunker och vi skapar oss en säkerhetsmarginal inför
              framtiden. Det behöver ett litet land som Sverige om det skulle
              börja blåsa kallt.
            </seg>
            <seg n="6f328e3a">
              När vi nu utvärderar Riksbankens agerande under åren 20052007
              är det viktigt att bära med sig detta för att inte tappa fokus
              på vad det är vi utvärderar. Det är ett starkt och väl fungerande
              ramverk för en sund ekonomisk politik.
            </seg>
            <seg n="62998f6f">
              Den svenska Riksbanken är en av världens bästa. Det framgår både
              av dagens utvärdering och av tidigare. Inflationen har varit låg
              och legat inom toleransintervallet under den aktuella perioden.
              Riksbankens egna inflationsprognoser håller hög kvalitet även
              om man underskattade inflationsutvecklingen under slutet av 2007.
              Det här var banken dock inte ensam om, utan man var i sällskap
              med de flesta andra bedömare. Få personer kunde förutse de snabbt
              stigande priserna på bland annat energi och livsmedel som låg
              bakom detta.
            </seg>
            <seg n="d570dbff">
              Som flera har konstaterat i debatten gjorde Riksbanken, som många
              andra, dessutom en missbedömning av sysselsättningsutvecklingen
              och produktiviteten under 2007. Återigen var de i gott sällskap.
              Den historiskt starka ökningen i sysselsättningen under 2007 förvånade
              nästan alla ekonomiska bedömare. Samtidigt är det svårt att göra
              prognoser för produktivitet; att detta gäller även Riksbanken
              är knappast ägnat att förvåna.
            </seg>
            <seg n="76ff193a">
              Den starka produktivitets- och sysselsättningsökningen talar
              för att politiska beslut har spelat en roll. Regeringens tydliga
              inriktning på fler i arbete har gett resultat och har därmed också
              underlättat Riksbankens uppgift att hålla tillbaka inflationen
              samtidigt som ekonomin växer.
            </seg>
            <seg n="06a0ab27">
              Herr talman! Räntebesluten som fattas av bankens direktion är
              gemensamma. Det innebär att direktionens bedömningar ska vägas
              samman och slutligen landa i ett enda räntebeslut. Det här innebär
              så klart att förutsättningarna för en väldigt tydlig kommunikation
              från Riksbanken hämmas.
            </seg>
            <seg n="c41add58">
              Riksbanken har dock tagit kritiken mot dess kommunikation på
              allvar. Den kommunikationspolicy man antog för några månader sedan
              är den tydligaste och klaraste hittills. Direktionens medlemmar
              ger nu sin syn på hur händelser och statistik påverkar bedömningarna
              av det ekonomiska läget även mellan de penningpolitiska mötena.
              Det skapar en större öppenhet och förståelse, vilket är grunden
              för det förtroende som är så centralt för att Riksbanken ska klara
              sin uppgift.
            </seg>
            <seg n="64fd9c82">
              Om inte allmänheten tror att Riksbanken klarar att hålla inflationen
              inom det uppsatta intervallet ökar risken för ett misslyckande.
              Utan förtroende hos allmänheten blir det svårt för Riksbanken
              att påverka inflationsförväntningarna. Kompensatoriska krav på
              löneökningar och prisökningar kommer då att bli vanligare, och
              onda prisstegringsspiraler kan uppstå.
            </seg>
            <seg n="ec30070b">
              Riksbanken publicerar sedan 2007 en egen prognos för räntebanan.
              Det ger marknaden och hushållen en tydlig signal om vart räntan
              enligt Riksbanken är på väg. Det skapar större förutsägbarhet
              och förankrar förväntningarna om ränteutvecklingen i linje med
              Riksbankens egen bild. En större samsyn kring vart räntan är på
              väg är bra eftersom det minskar osäkerheten om ekonomin bland
              hushåll och företag. Precis som konstateras i utvärderingen är
              det också viktigt att man från bankens sida är tydlig med att
              räntebanan inte är ett löfte utan just en prognos.
            </seg>
            <seg n="f30310e0">
              Slutligen finns det fortfarande de som riktar kritik mot själva
              inflationsmålet och Riksbankens självständighet. De längtar tillbaka
              till en tid då löneökningar helt och hållet försvann på grund
              av att priserna ökade mer eller lika mycket som lönen. De längtar
              tillbaka till den tid då vi hade en skenande inflation och ohållbara
              kostnadsökningar för företagen som på sikt leder till hög arbetslöshet.
            </seg>
            <seg n="46ecd39d">
              Man ska vara helt på det klara med en sak, nämligen att det är
              precis detta som man önskar om man vill avskaffa inflationsmålet.
              Om inflationen tillåts stiga för att man försöker pressa ned arbetslösheten
              genom stora utgiftsökningar kommer arbetslösheten förr eller senare
              att klättra till en ännu högre nivå. Den hårda läxan har vi i
              Sverige och många andra länder redan gjort, så varför ska vi ta
              den vägen igen?
            </seg>
            <seg n="866b730e">
              Fru talman! Den självständiga Riksbanken och det tydliga inflationsmålet
              har tjänat Sverige väl. Fler har kommit i arbete. Levnadsstandarden
              har ökat genom reala löneökningar, och förtroendet för den svenska
              ekonomin är stort, både inom landet och utomlands. Det är med
              stor tillförsikt som jag yrkar bifall till förslaget i utskottets
              betänkande.
            </seg>
          </u>
          <note type="speaker" n="99d50a9d">
            Anf. 77 HELENA LEANDER (mp):
          </note>
          <u who="helena_leander_1a8ec1" xml:id="i-2976e3fe37741567-1" n="598a9de2">
            <seg n="24d5488a">
              Fru talman! Vi politiker säger ofta att vi är i en förtroendebransch.
              Det gäller i högsta grad för Riksbanken också, för inflation handlar
              så oerhört mycket om förtroende och om förväntningar. Litar inte
              folk på att Riksbanken kommer att klara av att hålla inflationen
              nere börjar inflationsförväntningarna att skjuta i höjden. När
              folk förväntar sig hög inflation märks det också när löner och
              priser drivs upp, och så är inflationsspiralen i gång.
            </seg>
            <seg n="8848d889">
              Då krävs det en riksbank som vågar ta i med hårdhandskarna, och
              klarar den inte det snurrar spiralen bara ännu fortare. Alternativet
              är en inbromsning som blir hårdare än vad den hade behövt vara.
            </seg>
            <seg n="a4878ef3">
              Den riksbank som däremot lyckas bygga upp ett grundmurat förtroende
              om att man verkligen kommer att klara av att hålla inflationen
              på den nivå där den ska vara har väldigt mycket vunnet. En ränta
              som höjs eller sänks med säg 0,25 procentenheter vid behov, lagom
              ofta och lagom mycket för att aktörerna ska lita på att Riksbanken
              begränsar inflationen, ger goda förutsättningar för en ekonomi
              som utvecklas i en lugn och stabil takt i stället för med ständiga
              inbromsningar och gasningar.
            </seg>
            <seg n="c67a8c72">
              Att en låg och stabil inflation i sig är gynnsam för den ekonomiska
              utvecklingen borde man inte behöva påminna om. Men det kan ändå
              vara värt att säga det och att fördelarna är stora med att slippa
              de snedvridningar och den osäkerhet som följer av en hög och oförutsägbar
              inflation.
            </seg>
            <seg n="72f1ffcd">
              Mot den bakgrunden är det väldigt kul att kunna konstatera att
              vår svenska riksbank är just en sådan riksbank som har lyckats
              uppnå ett grundmurat förtroende för att man tar inflationsmålet
              på största allvar genom en kompetent och en konsekvent penningpolitik.
            </seg>
            <seg n="263377b4">
              Utan att försöka sno åt oss äran för det tror jag ändå att det
              spelar in att vi har en så pass bred uppslutning här i riksdagen
              kring inflationsmålet och kring den självständiga Riksbanken.
              Sedan har vi Vänsterpartiet som sticker ut genom att hålla fast
              vid ekonomiska teorier som de flesta andra övergav någon gång
              på 70-talet. Men ledamöterna från Vänsterpartiet har hunnit gå
              nu. Jag ska därför vara lite försiktig med kritiken eftersom de
              inte har någon möjlighet att bemöta den. Men jag kan säga till
              Stefan Attefall att det är klart att det inte är någonting som
              man önskar sig av en framtida regeringspartner, men jag tror nog
              att det ska gå att hantera.
            </seg>
            <seg n="f2fc123e">
              Den breda uppslutningen ger ändå en stabil grund för penningpolitiken
              och minskar risken för ryckighet i det penningpolitiska ramverket
              med minskat förtroende som följd.
            </seg>
            <seg n="0bd9ee9e">
              Att Riksbanken åtnjuter ett stort förtroende innebär förstås
              inte att Riksbanken aldrig fattar beslut som i efterhand framstår
              som mindre lyckade, men det innebär att man fattar beslut som
              vid beslutstillfället framstår som kloka. Det är vitalt för förtroendet
              för Riksbanken. Här kan vi konstatera att utvecklingen går mot
              än större öppenhet. Bland annat har de penningpolitiska rapporterna
              kompletterats med Riksbankens egen prognos för den räntebana som
              man lägger till grund för sina inflationsprognoser. Numera har
              man också presskonferenser efter varje penningpolitiskt möte,
              även om man beslutat att inte förändra reporäntan. På så sätt
              tydliggör man för aktörerna hur man resonerar.
            </seg>
            <seg n="92eed186">
              Givetvis spelar prognosernas kvalitet en stor roll för möjligheten
              att fatta beslut som även i efterhand framstår som kloka. Att
              göra prognoser är svårt, särskilt om framtiden, brukar man säga,
              och penningpolitiken är inget undantag.
            </seg>
            <seg n="21f7296c">
              Så här i efterhand kan man konstatera att Riksbanken har missbedömt
              produktivitetsutvecklingen och därmed dragit felaktiga slutsatser
              om tillväxt- och sysselsättningsutvecklingen. Detta är visserligen
              ett misstag som Riksbanken delar med i stort sett alla andra prognosmakare,
              men det vore ändå värdefullt med en djupare analys från Riksbanken
              om hur den ser på bakgrunden till felbedömningen.
            </seg>
            <seg n="fb420aee">
              Man kan också konstatera att Riksbanken har underskattat inflationsökningen
              i slutet av förra året, med en möjligen något för låg ränta och
              därmed kraftigare ökning av inflationen som följd. Nu är vi uppe
              i 4 procent, och det är klart att det inte känns bra i magen.
              Samtidigt ska man vara medveten om att dessa kraftiga prisökningar
              på mat och energi inte var lätta att förutse.
            </seg>
            <seg n="06168ce3">
              Någonting som har varit omdiskuterat är Riksbankens ledamöters
              signaler, alltså om de före besluten vid tal och liknande ska
              kunna pysa ut lite grann om vad de tror om eventuella ränteförändringar
              framöver. Det något som de beslutade att upphöra med i maj 2007.
              Det är klart att det kan upplevas som olyckligt om man på förhand
              binder upp ledamöterna inför direktionsmötena så att man inte
              kan föra en förutsättningslös diskussion. Om man å andra sidan
              signalerar i förväg är risken för att marknaden tas på sängen
              vid en ränteförändring som man inte alls hade väntat sig mindre.
            </seg>
            <seg n="8ffe60dc">
              Det är mycket möjligt att den kommunikationspolicy som Riksbanken
              nu har antagit är en bra kompromiss. Men jag tror att det kan
              finnas anledning att följa denna fråga noga.
            </seg>
            <seg n="cad02dd3">
              Sammantaget tycker jag ändå att Riksbanken lever upp till det
              omdöme som den har fått i denna oberoende utvärdering som en av
              de bästa centralbankerna i världen. Därmed är det inte sagt att
              vi kan luta oss tillbaka. För att behålla den positionen krävs
              det fortlöpande debatt och uppföljning av penningpolitiken. Det
              är också någonting som utskottet föreslår. På så sätt kan vi försäkra
              oss om en penningpolitik som ger goda förutsättningar för en sund
              ekonomisk utveckling.
            </seg>
          </u>
          <note n="885fd937">
            Överläggningen var härmed avslutad.
          </note>
          <note n="8d590e2a">
            8 § Godkännande av rambeslut om kampen mot organiserad brottslighet
          </note>
          <note n="f9c29f49">
            Föredrogs
          </note>
          <note n="04ca121c">
            Andre vice talmannen konstaterade att ingen talare var anmäld.
          </note>
          <note n="b9dc7b53">
            9 § Godkännande av rådets beslut om åtkomst till VIS för brottsbekämpande
            ändamål
          </note>
          <note n="f9c29f49">
            Föredrogs
          </note>
          <note type="speaker" n="3dd7b9b8">
            Anf. 78 MEHMET KAPLAN (mp):
          </note>
          <u who="mehmet_kaplan_727649" xml:id="i-b0bbc96bbeb1a329-0" n="67ad2729">
            <seg n="83aa72af">
              Fru talman! Jag börjar med att yrka bifall till den reservation
              som vi har gemensamt med Vänsterpartiet.
            </seg>
            <seg n="01ea4bc2">
              Det gäller justitieutskottets betänkande Godkännande av rådets
              beslut om åtkomst till VIS för brottsbekämpande ändamål. Vi är
              djupt kritiska till byggandet av Fästning Europa, varav det gemensamma
              viseringssystemet utgör en del. Vi vänder oss också mot en ökad
              harmonisering av asyl- och invandringspolitiken som leder, menar
              vi, till en ännu restriktivare migrationspolitik och till en urholkning
              av asylrätten.
            </seg>
            <seg n="d0760385">
              Det är mot den bakgrunden som vi kan tycka att hanteringen av
              den här typen av beslut som leder till överstatlighet och till
              att murar byggs kring Europa omöjliggör för människor att ta sig
              in i Europa på ett normalt sätt. Det är därför vi ser de överfulla
              båtarna och hur människor riskerar sina liv för att kunna komma
              in och söka asyl en rättighet som i grunden faktiskt slås fast
              i olika konventioner.
            </seg>
            <seg n="5efad65b">
              Om det förslag som vi i dag diskuterar begränsades endast till
              mycket allvarliga brott hade vi haft en något större förståelse
              för själva texten. Listan över brott som anges i rambeslutet om
              den europeiska arresteringsordern är väldigt lång och omfattar
              brott som inte i alla fall är mycket allvarliga. Dessutom lämnas
              ett alltför stort tolkningsutrymme. Oklarheter kring vad som menas
              med att sökningar i VIS ska avse ett specifikt ärende och att
              det inte ska vara nödvändigt för att förebygga, utreda eller upptäcka
              brott är inte acceptabelt enligt oss.
            </seg>
            <seg n="d15b3781">
              Fru talman! Vi kan också hävda att beredningen av ärendet har
              varit bristfällig. Några förslag till en nödvändig följdlagstiftning
              har inte tagits fram. Vi har inte heller sett att det begränsade
              antal myndigheter som getts tillfälle att yttra sig har kunnat
              göra det på grund av den väldigt korta remisstiden.
            </seg>
            <seg n="9ab54e7e">
              Trots att det är ett väldigt integritetskänsligt förslag, att
              karaktären är sådan, vill regeringen tycker vi i Miljöpartiet
              som tillsammans med Vänsterpartiet har reserverat oss stressa
              igenom förslaget. Själva grunden för våra grundlagsfästa fri-
              och rättigheter är i det här hänseendet också i fara. Därför står
              vi bakom vår reservation och yrkar avslag på utskottets förslag
              i betänkandet.
            </seg>
          </u>
          <note type="speaker" n="20e25d3d">
            Anf. 79 ANDERS HANSSON (m):
          </note>
          <u who="anders_hansson_f702ea" xml:id="i-c12092a9793acc85-0" n="9cf60afd">
            <seg n="09d6d974">
              Fru talman! Samarbetet mellan de brottsbekämpande myndigheterna
              inom EU blir, till vår glädje, allt bättre. Möjligheterna till
              snabba registerslagningar och till utbyte av information om misstänkta
              är en viktig funktion för att kunna förhindra, upptäcka och utreda
              brott.
            </seg>
            <seg n="3b45c832">
              Med min bakgrund inom brottsbekämpningen har jag stor insikt
              i och förståelse för hur viktigt det är att snabbt kunna få information
              om misstänkta och om eventuella medmisstänkta. I de ärenden jag
              tidigare arbetade med rörde det sig oftast om grov narkotikasmuggling,
              något som ju också ingår i det här betänkandet.
            </seg>
            <seg n="1d132cda">
              Mycket elände följer i spåren av ett narkotikaberoende. Varje
              gång man lyckas förhindra att narkotika når ut i vårt samhälle
              känns det som en seger, speciellt när det gäller unga som ju ofta
              drabbas.
            </seg>
            <seg n="22dc80ed">
              Det finns dock brott som till sin grund är avsedda att urskillningslöst
              skada eller döda personer och även att förstöra olika länders
              demokratiskt uppbyggda samhällen. Det gäller då terrorism, ett
              ord sprunget ur latinets terror som betyder skräck eller ångest.
            </seg>
            <seg n="091c0b7e">
              Skräcken fick ett namn då vi såg bilderna från USA den 11 september
              2001, från bombdådet i Madrid 2004 och från bombdådet i London
              2005. Vanliga medborgare på väg till sina arbeten, till skolan
              eller hem till sina familjer skadades eller dödades. Vi i Sverige
              kan knappt föreställa oss vilka personliga tragedier som blev
              följden av att barn förlorade sina föräldrar, föräldrar förlorade
              sina barn och vänner förlorade sina vänner i dessa dåd. Må vi
              själva aldrig utsättas för något liknande i Sverige!
            </seg>
            <seg n="72ca0cb0">
              När det gäller detta betänkande ska vi godkänna ett utkast till
              rådsbeslut om att brottsbekämpande myndigheter ska få tillgång
              till uppgifter ur informationssystemet för viseringar, det så
              kallade VIS. Systemet innehåller uppgifter om personer som söker
              visum till något EU-land.
            </seg>
            <seg n="73659139">
              Syftet med hela förslaget är att förhindra, upptäcka och utreda
              terroristbrott samt andra särskilt definierade grova brott. Med
              andra särskilt definierade grova brott avses de brott som innefattas
              av den europeiska arresteringsordern, såsom människohandel, narkotika-
              och vapenhandel, korruption, penningtvätt, mord, grov misshandel,
              människorov, våldtäkt, mordbrand och handel med nukleära och radioaktiva
              ämnen för att nämna några brott på den digra listan.
            </seg>
            <seg n="64943533">
              Personer som ansöker om visum ska bland annat uppge namn, medborgarskap,
              destination, färdväg, syfte, ankomst och avresa, bostad och vem
              som har bjudit in. Dessa uppgifter är självfallet till stor hjälp
              för brottsbekämpande myndighet när det gäller att kunna koppla
              ihop olika misstänkta personer med varandra och därmed kunna förhindra
              att till exempel terroristbrott eller andra grova brott kan ske.
            </seg>
            <seg n="29317a24">
              För att få ut uppgifter från registret ska dessa vara nödvändiga
              i ett specifikt ärende för att förebygga, upptäcka eller utreda
              terroristbrott eller andra grova brott. Det ska även finnas rimliga
              skäl att uppgifterna väsentligen ska bidra till att brott förebyggs,
              upptäcks eller utreds.
            </seg>
            <seg n="e2fd874f">
              Myndigheter som vill få ut uppgifter måste lämna en motiverad
              skriftlig begäran till en så kallad central åtkomstpunkt. Den
              centrala åtkomstpunkten ska därefter kontrollera att samtliga
              villkor för tillgång till uppgifterna inom VIS är uppfyllda. Om
              så är fallet har den centrala åtkomstpunkten rätt att ge ut uppgifterna
              till den myndighet som begärt in uppgifterna. Några slagningar
              slentrianmässigt i registret kan således inte göras.
            </seg>
            <seg n="4f988d25">
              Varje form av brottsbekämpning innebär en inskränkning av den
              misstänktes integritet. Som lagstiftare värnar vi såväl om en
              effektiv brottsbekämpning som om ett skydd för den personliga
              integriteten. Härmed måste en avvägning ske av vad som kan anses
              vara ett skäligt intrång i den personliga integriteten i förhållande
              till vad uppgifterna i VIS kan leda till inom brottsbekämpningen.
            </seg>
            <seg n="23ee2213">
              Skyddet mot att uppgifterna i VIS används på ett felaktigt sätt
              är således stort och starkt. Därmed får vi anse att det förslag
              som vi i dag ska ta ställning till är väl avvägt och väl balanserat
              avseende skyddet av personlig integritet och en effektiv brottsbekämpning.
            </seg>
            <seg n="1c8417ae">
              Fru talman! I dagens betänkande återfinns inga lagförslag, utan
              regeringen ämnar återkomma med förslag i denna del. I den bästa
              av världar skulle vi självfallet i dag även vilja ha ett lagförslag,
              men det är synnerligen tidskrävande och skulle medföra att även
              antagandet av själva VIS-förordningen ytterligare försenades.
              En försening av driftssättningen av VIS är definitivt inte önskvärd.
            </seg>
            <seg n="43497e77">
              Att någon följdlagstiftning inte presenteras vid detta tillfälle
              är heller inte något nytt utan har praktiserats i svensk politik
              under ett antal år. Våra brottsbekämpande myndigheters arbete
              underlättas mycket genom att de får tillgång till viseringsregistret.
              Det är min övertygelse att vi därmed ännu effektivare kan bekämpa
              brott.
            </seg>
            <seg n="378d2163">
              Fru talman! Jag vill avslutningsvis upprepa vikten av att våra
              brottsbekämpande myndigheter får tillgång till uppgifterna inom
              informationssystemet VIS. Uppgifterna kommer att vara mycket värdefulla
              i arbetet för att förhindra, upptäcka och utreda så hemska brott
              som terroristbrott samt annan grov brottslighet som vi verkligen
              inte vill ska drabba svenska medborgare.
            </seg>
          </u>
          <note n="bc82ff07">
            Jag yrkar därmed bifall till utskottets förslag i betänkandet
            och avslag på reservationen.
          </note>
          <note type="speaker" n="67d095ba">
            Anf. 80 KARIN NILSSON (c):
          </note>
          <u who="ulf_nilsson_15fa88" xml:id="i-880fbb1a9e12ce1f-0" n="1a01823c">
            <seg n="ff8b2080">
              Fru talman! Jag vill inleda med att tacka Anders Hansson för
              en utomordentlig redovisning av ärendet. Det känns som att det
              finns väldigt lite kvar att säga. Det mesta var absolut med i
              hans redovisning.
            </seg>
            <seg n="d6ea7f05">
              Jag vill trots allt kort säga något. Centerpartiet vill ha ett
              smalare och vassare EU. Vi vill ha ett EU som är vassare i de
              stora globala frågorna; det gäller sådana frågor som Sverige självt
              inte rår på och kan hantera. Vi vill ha ett EU som avstår från
              att blanda sig i frågor som vi klarar av att hantera på nationell
              nivå. Terroristbekämpning måste betraktas som något som kräver
              att vi tar gemensamma tag via EU för att kunna klara av det. Det
              gäller även den grova kriminella gränsöverskridande brottsligheten.
            </seg>
            <seg n="0ef02863">
              Dagens debatt om ett rådsbeslut för att få åtkomst till informationssystemet
              för viseringar gäller ett i en lång rad av förslag till åtgärder
              som vi haft att ta ställning till under våren med syfte att förhindra,
              upptäcka och utreda terroristbrott och andra grova brott. Definitionen
              av vilka brottstyper som ska anses utgöra grova brott räknade
              Anders Hansson till stora delar upp. De är desamma som återfinns
              i rambeslutet för den europeiska arresteringsordern och i rambeslutet
              om bekämpande av terrorism och får anses vara vedertagna.
            </seg>
            <seg n="3a53d3fc">
              I ett par stycken är regeringen dock kritisk till några vagt
              definierade begrepp som kan ge utrymme för olika tolkningar, men
              regeringen ser trots detta en möjlighet att vi i Sverige på nationell
              nivå klarar ut det i den egna lagstiftningen och reder ut begreppens
              tillämpning och innebörd. Övriga detaljer av mer nationell karaktär
              som vi till följd av rådsbeslutet får ta hand om kommer vi att
              få brottas med i riksdagen vid fler tillfällen då regeringen måste
              återkomma med ett förslag till följdlagstiftning samt definiera
              vilka myndighetspersoner inom det svenska rättsväsendet som ska
              bemyndigas rätten att ha åtkomst till uppgifter i viseringssystemet.
            </seg>
            <seg n="2aadd791">
              För att värna den personliga integriteten och rättsskyddet, eller
              rättstryggheten, och garantera att polisen inte missbrukar informationssystemet
              för viseringar som ett rutinmässigt redskap har det kringgärdats
              med en mängd försiktighetsåtgärder, precis som Anders Hansson
              nämnde. Dels måste den som efterfrågar information vara vederbörligen
              bemyndigad och tillhöra en särskild enhet som finns med på en
              nationell förteckning över myndigheter som är berättigade att
              få tillgång till informationen. Dels måste orsaken till förfrågan
              om information från viseringssystemet uppfylla vissa fastställda
              villkor. Sökningarna i viseringssystemet ska vara begränsade till
              ett fåtal uppgifter. De olika myndighetspersonerna kommer endast
              att få tillgång till informationen genom en central åtkomstpunkt
              vid vilken det ska kontrolleras att samtliga villkor för åtkomst
              verkligen är uppfyllda.
            </seg>
            <seg n="ae38df5a">
              Fru talman! Jag anser att rådet för rättsliga och inrikes frågor,
              RIF-rådet, har haft ambitionen att hitta en så rättssäker lösning
              som det bara går att åstadkomma för att klara ett informationsutbyte
              mellan EU:s medlemsländer för att komma till rätta med den riktigt
              stora EU-problematiken.
            </seg>
          </u>
          <note n="279cd425">
            Jag instämmer i justitieutskottets förslag och yrkar bifall till
            utkastet till rådsbeslut om åtkomst till VIS för brottsbekämpande
            ändamål.
          </note>
          <note type="speaker" n="4186a920">
            Anf. 81 OTTO VON ARNOLD (kd):
          </note>
          <u who="otto_von_arnold_3b8093" xml:id="i-86df8edbbb13944e-0" n="b2373990">
            <seg n="70b1895c">
              Fru talman! Vi har i dag att godkänna ett utkast till rådsbeslut
              om åtkomst till ett informationssystem för viseringar. Det är
              ett godkännande av ett förslag till rådsbeslut i likhet med den
              ramlagstiftning som vi ett flertal gånger behandlat och något
              relativt nytt i den svenska lagstiftningen. Samtidigt är det ett
              effektivt sätt för Europeiska unionen att lägga fram idéer och
              tankar om hur man vill att den nationella lagstiftningen ska vara
              och framför allt harmonisera den mellan olika länder. Det är ett
              sätt som vi accepterat. Vi tycker att det fungerar bra, och därför
              ska vi fortsätta med det. Det ger en effektivitet i den relativt
              komplicerade beslutsprocess som finns inom Europeiska unionen
              och dess medlemmar.
            </seg>
            <seg n="963a5ed5">
              I dag står vi inför att vi måste fatta dessa rambeslut. Det är
              viktigt att göra en avvägning mellan den eventuella tidsnöd som
              det varit och angelägenhetsgraden hos beslutet. Det är ett mycket
              angeläget beslut som i dag föreligger.
            </seg>
            <seg n="7bf9b318">
              Europa strävar mot öppna gränser. Europa strävar mot en in- och
              utvandring. Europa vill ha säkerhet för sina medborgare. Europa
              vill inte ha terrorism och brottslighet inom sina gränser. Man
              vill så långt möjligt stoppa den. Mina kolleger i alliansen har
              redan föredragit vilka regler som gäller. Jag tänker inte upprepa
              dem. Däremot är det viktigt att titta på ifall integritetsskyddet
              är uppfyllt.
            </seg>
            <seg n="dba16ca4">
              Man kan säga att endast vissa myndigheter, under vissa speciella
              villkor, har tillgång till informationen. Det finns dessutom definitioner
              av vilka brott som är föremål för utlämnande och misstanke. Det
              är ett rigoröst system som byggts upp kring säkerheten och den
              personliga integriteten. Nu återstår för våra lagstiftare i Sverige
              att se till att det blir en så fullgod lagstiftning som möjligt.
              Vi kommer att behöva lagstifta om regler om skadestånd, om vilka
              tjänstemän som har tillgång etcetera. Jag ser fram emot att lagstiftningen
              kommer. Det brådskar.
            </seg>
            <seg n="2e10bea0">
              Lite konstig är emellertid Miljöpartiets och Vänsterpartiets
              motion. Man talar om Fästning Europa. Europa är ju det öppnaste
              som finns i världen. Vi har en väldig öppenhet mot vår omvärld,
              och vi vill ha goda relationer. Man talar också om stigmatisering.
              Det är ett politiskt ganska laddat ord. En majoritet av världens
              befolkning behöver ha visum för att komma in i Europa. Det är
              lite märkligt att de ska känna sig stigmatiserade eller brännmärkta.
            </seg>
            <seg n="3d3f5264">
              En tredje punkt jag vill ta upp gäller det som sägs om antalet
              brott, att för många brott är definierade, att det finns oklarheter
              och så vidare. Vilka brott vill man plocka bort? Är det terroristbrotten
              som inte ska omfattas av detta? Är det människosmuggling? Eller
              vad är det? Med andra ord: Jag tillstyrker utskottets förslag
              och avstyrker motionen.
            </seg>
          </u>
          <note n="885fd937">
            Överläggningen var härmed avslutad.
          </note>
          <note n="64308de7">
            10 § En modernare rättegång några ytterligare frågor
          </note>
          <note n="f9c29f49">
            Föredrogs
          </note>
          <note type="speaker" n="5bad631f">
            Anf. 82 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-ff949ef59b2fb1ce-0" n="84314336">
            <seg n="10a3c84b">
              Fru talman! Jag ska börja med att yrka bifall till våra reservationer
              1 och 2 om prövningstillstånd i familjemål och utvärdering av
              vårdnadsreformen.
            </seg>
            <seg n="15477478">
              När det gäller dessa frågor är vi överens om mycket. Vi anser
              alla att man bör modernisera processen. Rättegångsbalken känns
              ganska förlegad och har av naturliga skäl inte följt med den utveckling
              som skett med till exempel videoupptagning. Där är vi överens.
              Vi genomförde de förändringar som nu träder i kraft i slutet av
              den förra mandatperioden.
            </seg>
            <seg n="4ecce587">
              Det finns två frågor som jag vill ta upp där vi har olika uppfattningar.
            </seg>
            <seg n="b539d4a9">
              Den första är prövningstillstånd i familjemål. Jag kan börja
              med att säga att jag arbetade på advokatbyrå mellan 1990 och 2000.
              År 1990 fick jag ett mål som handlade om en sjuårig pojke i en
              vårdnadsprocess. När jag lämnade uppdraget år 2000 var pojken
              17 år, och processen pågick fortfarande, ett år innan pojken skulle
              bli myndig. Anledningen till det var att det går att processa
              om och om igen.
            </seg>
            <seg n="acd58a17">
              Man kan tycka att vi ska stoppa detta. Men det går inte om vi
              ska beakta barnens bästa. Det är det som skiljer de här tvistemålen
              från andra. I normala fall ska man ur rättssäkerhetssynvinkel
              och ekonomisk synvinkel vara säker på att en process som har slutförts
              ska gälla. Man ska inte behöva uppleva att motparten gång på gång
              stämmer, såtillvida det inte finns resningsgrunder. Därigenom
              är domen det man kallar för res judicata den går inte att pröva
              igen. Det är slutfört.
            </seg>
            <seg n="5daebac6">
              Men om man följer principen om barnens bästa går inte det. Om
              det framkommer en omständighet som gör att den dom som just har
              avdömts inte längre är förenlig med barnens bästa måste det finnas
              en möjlighet att väcka talan igen. Det är därför det har funnits
              möjligheter att komma tillbaka. Även i dag finns möjligheter att
              ansöka om stämning igen när det gäller vårdnad och umgänge. Man
              hävdar en omständighet som, rätt eller fel, innebär att någonting
              har hänt som gör att tingsrätten bör döma i en annan riktning
              för att det ska vara förenligt med barnens bästa.
            </seg>
            <seg n="5de952f1">
              Det går alltså inte att förena de här två principerna; det är
              omöjligt. Jag tror att vi alla är överens om att vi inte ska göra
              avkall på barnens bästa. Det vore orimligt om en domstol dömde
              på ett sätt och det sedan var uppenbart att någonting har hänt
              och man inte kan komma tillbaka igen.
            </seg>
            <seg n="617ea66d">
              Det här innebär att det inte går att jämföra med andra tvistemål
              där vi har gjort förändringar och begränsningar av möjligheten
              till överklaganden. De har redan funnits tidigare, men vi har
              skärpt dem ytterligare. Men när det gäller familjerättsmål är
              det alltså annorlunda. Det är ofrånkomligt att människor ska ha
              en möjlighet att komma tillbaka.
            </seg>
            <seg n="340fba61">
              Vi kan ha två olika situationer. Antingen har man den nuvarande,
              där man överklagar från tingsrätt till hovrätt och sedan har prövningstillstånd
              till Högsta domstolen. Eller också sänker man prövningstillståndet,
              så att det gäller redan mellan tingsrätten och hovrätten.
            </seg>
            <seg n="e5189adf">
              Vad får då det för konsekvenser? Vi ska vara ärliga och inse
              att oavsett vilken väg vi väljer kommer vissa fall att fortsätta
              att processas. Skillnaden är att man trots allt har en viss respekt
              för hovrätten med det sätt som vårt rättssystem är uppbyggt på,
              med tingsrätt, hovrätt och Högsta domstolen. Det gör, vilket jag
              vet av egen erfarenhet, att det trots allt är många som känner
              ett hinder mot att börja om en process i tingsrätten efter att
              hovrätten har dömt. Då måste man gå ned en domstol och säga att
              överinstansen har fel. Det finns ett motstånd mot det inte för
              alla, långtifrån, men för vissa. Om man nu inför ett prövningstillstånd,
              så att betydligt färre får saken prövad i hovrätten, kommer i
              stället situationen att uppstå att flera väljer att processa om
              i tingsrätten gång efter annan. Då hamnar man på samma nivå. Det
              är det som är det olyckliga.
            </seg>
            <seg n="cf6a6392">
              Vi ska inte överdriva konsekvensen av att det nu eventuellt införs
              ett prövningstillstånd för hovrätten. Men den som tror att det
              blir färre processer menar jag har fel. Så kommer det inte att
              bli. Intentionerna kan vara goda, men resultatet kommer inte att
              bli så. Eftersom vi inte kommer att släppa principen om barnens
              bästa kommer det inte heller att bli någon skillnad i möjligheten
              att processa gång efter annan. Man kan göra begränsningar i rättshjälpen,
              rättsskyddet och så vidare; det finns redan i dag. Men den som
              vill processa vidare kommer att kunna göra det oavsett om vi väljer
              det här eller det tidigare systemet.
            </seg>
            <seg n="80efc0e1">
              Det är därför vi socialdemokrater har en egen motion om att det
              inte ska vara prövningstillstånd i familjerättsmål. De skiljer
              sig alltså från andra.
            </seg>
            <seg n="24a1a4c7">
              Den andra fråga där vi har en avvikande mening är utvärderingen
              av vårdnadsreformen. Jag tror att vi alla var överens om att det
              behövde göras en förändring. Barnens möjligheter att komma till
              tals skulle bli bättre. Det skulle bli en skärpning när det gäller
              möjligheten att se om barn har farit illa.
            </seg>
            <seg n="2707a978">
              Det fanns i den tidigare lagen en gräns på tolv år, enligt praxis
              från Högsta domstolen elva år, för när barnen skulle få komma
              till tals. Vi sade i den nya lagen att vi inte ska ha någon särskild
              åldersgräns. Det handlar om barnens mognad. Vi lade också till
              ett särskilt stycke och där tror jag att alla sju partier var
              överens om att man särskilt skulle beakta barnens vilja.
            </seg>
            <seg n="98451a26">
              Men det som har hänt är att man tolkar det här väldigt olika.
              Barnens mognad tolkas på olika sätt. De prejudikat som bör finnas
              finns inte. Den riktlinje på tolv år som tidigare fanns har suddats
              ut.
            </seg>
            <seg n="e1291994">
              Det här var inte vad någon av oss tänkte och hade för avsikt.
              Därför är det viktigt att vi får en utvärdering för att se om
              vi ska lägga till en ålder som utgångspunkt. Vi ska aldrig ha
              en fast ålder; det var det inte då heller. Det kan vara fruktansvärda
              missförhållanden som gör att inte heller en 15- eller 16-åring
              ska anförtros att vårdas av den som 15- eller 16-åringen vill.
              Men i dag är det en osäkerhet.
            </seg>
            <seg n="439fcae5">
              Det handlar också om de krav vi ställer på myndigheter för att
              våld ska beaktas. Hur är det med de fall där ärenden och anmälningar
              om misshandel har lagts ned? Vilken betydelse ska de få i vårdnadsprocessen?
              Vi vet att det inte är samma beviskrav. Men också här finns en
              osäkerhet, har jag märkt när jag har tagit del av olika domar
              eller själv som advokat deltagit i processer. Man märker att det
              finns en osäkerhet. Därför är det viktigt.
            </seg>
            <seg n="8769c96b">
              På vissa områden måste man göra en utvärdering snabbt. Det gällde
              sexualbrottslagen, och det gäller vårdnadsreformen. Det är därför
              det är viktigt att vi får en snabb utvärdering. Vi vet alla att
              en utvärdering inte görs på nolltid. Vi vill att man påbörjar
              arbetet, så kanske det blir klart 2010 eller 2011. Men det är
              inte nu förenligt med barnens bästa att vänta. Låt oss se till
              att den här utvärderingen kommer till stånd. Sedan följer vi utvecklingen
              och gör de förändringar som behövs. Då får vi en analys som vi
              behöver och som vi saknar i dag.
            </seg>
          </u>
          <note type="speaker" n="b4056747">
            Anf. 83 LENA OLSSON (v):
          </note>
          <u who="lena_olsson_bb92b4" xml:id="i-0d861c73fe088dc0-0" n="d3418f94">
            <seg n="aa11a3e7">
              Fru talman! När det gäller våra motioner och reservationer kan
              jag bara säga att Thomas har tagit upp det mesta. Jag tycker inte
              att jag behöver stå här och tjata om det hela. Jag instämmer i
              det som Thomas har sagt.
            </seg>
          </u>
          <note type="speaker" n="86d2e684">
            Anf. 84 MEHMET KAPLAN (mp):
          </note>
          <u who="mehmet_kaplan_727649" xml:id="i-b0bbc96bbeb1a329-1" n="67ad2729">
            <seg n="00ce4099">
              Fru talman! Tidigare talare, Thomas Bodström från Socialdemokraterna,
              tog i allt väsentligt upp det vi har att säga i frågan.
            </seg>
            <seg n="6c5103bc">
              Jag yrkar bifall till de två reservationer vi har tillsammans
              med Socialdemokraterna och Vänsterpartiet.
            </seg>
          </u>
          <note type="speaker" n="4745bbf6">
            Anf. 85 HELENA BOUVENG (m):
          </note>
          <u who="helena_bouveng_ce9e54" xml:id="i-80484aa0a5f63a86-0" n="e4d77a7d">
            <seg n="f6afb605">
              Fru talman! Till skillnad från föregående talare måste jag föra
              min egen talan här.
            </seg>
            <seg n="60224711">
              Med dagens proposition permanentas användningen av videokonferenser
              i de allmänna förvaltningsdomstolarna. Lagändringen träder i kraft
              samtidigt som de beslutade förändringarna sker i de allmänna domstolarna,
              det vill säga den 1 november 2008. Domstolsverket i Jönköping
              har under en längre tid arbetat mycket hårt för att detta ska
              vara möjligt i hela vårt land, inte minst ur ett rättssäkerhetsperspektiv.
            </seg>
            <seg n="5df08c35">
              Om dessa lagändringar torde vi vara överens. Det är ett klart
              steg framåt. Med teknikens hjälp underlättar vi inte minst för
              vittnen och brottsoffer, som vid eventuell överklagan till hovrätt
              eller kammarrätt inte lika frekvent ska behöva gå igenom en arbetsam
              process igen. Vi vet också att minnet är en färskvara. Ju längre
              tiden går, desto sämre kommer vi ihåg.
            </seg>
            <seg n="707918f5">
              Men i propositionen föreslås också att systemet med prövningstillstånd
              även ska omfatta tingsrätternas avgörande i familjemål, något
              som tidigare inte varit möjligt. Detta har i praktiken inneburit
              att mål beträffande vårdnad, boende och umgänge efter avkunnad
              dom i tingsrätten utan prövning kunnat gå vidare till hovrätten
              om en part så önskar.
            </seg>
            <seg n="8107cc63">
              Jag välkomnar införandet av prövningstillstånd inte minst utifrån
              vad Vårdnadskommittén kom fram till redan år 2005. Det var ett
              utredningsbetänkande som fick namnet Barnets bästa, föräldrars
              ansvar . Exakt på dessa grunder landar också jag på att utdragna
              processer varken är för barnets bästa eller att föräldrar tar
              sitt ansvar.
            </seg>
            <seg n="9497e274">
              Vi vet alla att de allra flesta fall i familjemål är omfattande
              eller kan pågå under en mycket lång tid. Det är normalt med fyrasex
              månader men kan ta upp till ettett och ett halvt år i vissa fall.
              Det är inte heller ovanligt att mamma och pappa bråkat under en
              lång tid innan det ens kommit till att bli ett mål.
            </seg>
            <seg n="b68454e3">
              Separationer med många uppslitande bråk och gräl tillhör vardagen
              för många av de barn som sitter i kläm mellan sina föräldrar.
              Argumenten handlar sällan om vad som är bäst för barnen. Meningsutbyten
              går i mycket högre grad ut på att smutskasta den andra.
            </seg>
            <seg n="766389cf">
              I vissa fall har det gått så långt att barnen helt har tagit
              avstånd från den ena parten, inte helt ovanligt från pappan. Det
              finns ingen hejd på beskyllningarna trots att båda parterna i
              grund och botten är fullt kapabla föräldrar med fel och brister
              som alla vi föräldrar ändå har. Att förlänga en sådan process
              kan inte jag se är för barnets bästa.
            </seg>
            <seg n="f5b4083a">
              Fru talman! Jag blir därför lite förvånad när jag läser reservationen
              från s, v och mp. Man är inte med på att systemet med prövningstillstånd
              ska införas vad gäller mål om vårdnad, boende och umgänge. Antingen
              tycker man att det är bra att processen förlängs, eller så har
              man helt enkelt inte förstått hur det faktiskt fungerar.
            </seg>
            <seg n="ed868542">
              Ett införande av krav på prövningstillstånd i hovrätt innebär
              inte att parterna förhindras att överklaga tingsrättens dom. Det
              innebär inte heller att felaktiga domar ska kunna rättas till
              i hovrätten eller att hovrätten kan låta bli att ta ställning
              till överklagandet.
            </seg>
            <seg n="8078bef7">
              Vad det innebär är att hovrätten vid en inledande prövning tar
              ställning till att meddela prövningstillstånd. Det är en inledande
              prövning som i sig själv är en överprövning. Finns det de minsta
              oklarheter, eller om det inte går att bedöma riktigheten, går
              målet vidare till hovrätt. Dessutom kvarstår möjligheten till
              en ny prövning i tingsrätten vid förändringar.
            </seg>
            <seg n="78e57ec8">
              Fru talman! Vidare kan jag inte nog understryka föräldrarnas
              ansvar. Oavsett hur domen lyder eller hur många domar det blir
              är det ändå hur vi föräldrar agerar som avgör om barnen får en
              trygg vardag. Många domare tar god tid på sig att understryka
              detta, och det är väldigt bra.
            </seg>
            <seg n="00963476">
              Som föräldrar är vi skyldiga våra barn att se bortom våra egna
              behov av vedergällning till förmån för våra barns väl och ve.
              De flesta av oss är trots allt världens bästa mamma och pappa
              för just våra barn.
            </seg>
            <seg n="2b463647">
              Att som barn få höra hemskheter från ena föräldern om den andra
              måste vara oerhört svårt för barnet och dessutom mycket skadligt
              under en lång tid framöver. Att förlänga denna process i onödan
              kan inte vara för barnets bästa.
            </seg>
            <seg n="2f6ceb37">
              Jag välkomnar därför det förslag som regeringen nu lägger fram.
              Det är ett förslag som gör att vi föräldrar använder vår kraft
              för att vara just föräldrar och att våra barn slipper utdragna
              och plågsamma processer. Det är för både föräldrars och barns
              bästa.
            </seg>
          </u>
          <note n="d1005ff0">
            I detta anförande instämde Krister Hammarbergh (m).
          </note>
          <note type="speaker" n="89c31a53">
            Anf. 86 MILDRED THULIN (c):
          </note>
          <u who="unknown" xml:id="i-2c97023abd0ee83b-10" n="69981ff7">
            <seg n="48bf5fab">
              Fru talman! Barn och ungdomar har rätt till en trygg och säker
              uppväxt i en miljö som främjar barnens utveckling och bevakar
              deras rättigheter. Det tror jag vi alla är överens om. Vi vet
              att långvariga vårdnadstvister är uppslitande för alla inblandade
              och inte minst barnen.
            </seg>
            <seg n="e4e0e193">
              Barn får alltför ofta utgöra spelbrickor i föräldrars smutskastning
              av varandra. Det är barn som kan känna sig utlämnade, utnyttjade
              och stämplade när och om de tvingas att välja den ena eller den
              andra av sina föräldrar. Är detta en utveckling vi vill ska fortsätta
              och som domstolarna ska vara ett led i att förstärka?
            </seg>
            <seg n="84825535">
              Fru talman! Det förslag som vi har att ta ställning till i dag
              innehåller som vi nyss har hört flera frågor. Det handlar bland
              annat om att permanenta bestämmelserna om användning av videokonferens
              i de allmänna förvaltningsdomstolarna och att tillämpa dessa bestämmelser
              även i förvaltningsprocessen. Denna fråga lämnar jag här med inlägget
              att Centerpartiet är positivt till denna förbättring.
            </seg>
            <seg n="0594d520">
              Fru talman! I justitieutskottets betänkande finns två reservationer.
              Dessa berör frågan om prövningstillstånd i hovrätten för prövning
              i vård om vårdnad, vård och umgänge samt frågan om utvärdering
              av vårdnadsreformen. Det framförs i reservationerna att det inte
              skulle vara förenligt med barnets bästa att införa ett sådant
              prövningstillstånd.
            </seg>
            <seg n="84e108aa">
              Mot bakgrund av vad jag inledningsvis sade om den splittring
              och press som barnen ofta får utstå vid långvariga vårdnadstvister
              ser jag det som både rimligt och riktigt att vi försöker göra
              vad vi kan för att denna process ska bli så kort och så bra som
              möjligt för de inblandade med bibehållen rättsäkerhet. Felaktiga
              domar ska givetvis kunna ändras. Detta ändrar inte kravet på prövningstillstånd.
            </seg>
            <seg n="9ad4eb51">
              Fru talman! Hänsyn till barnens bästa talar därför i sig starkt
              för att införa ett prövningstillstånd. Dessutom kan införandet
              av ett sådant leda till att det blir ett snabbare avslut på processen
              i mål där prövningstillstånd inte meddelas. Det ger i sin tur
              såväl föräldrar som barn möjlighet att snabbare kunna lägga processen
              bakom sig och gå vidare.
            </seg>
            <seg n="5a3d2747">
              Utrymme kan också frigöras för att de mål där prövningstillstånd
              beviljas får en effektivare och snabbare prövning än i dag. Det
              är också ett led i det som är för barnets bästa i de mål som går
              vidare för prövning i hovrätt. Jag kan därför säga att hela kedjan
              kan komma att bli bättre anpassad till behovet av prövning i dessa
              mål men också till barnets bästa. Förslaget ger en balanserad
              avvägning mellan dessa behov.
            </seg>
            <seg n="2236b9b0">
              Jag vill betona att det fortfarande kommer att vara möjligt med
              de särskilda regler som gäller i fråga om vårdnad, boende och
              umgänge att på nytt ta upp frågan i tingsrätten till en ny förhandling.
              Ett avgörande i dessa frågor vinner inte rättskraft på samma sätt
              som i andra mål.
            </seg>
            <seg n="db3b42c5">
              I fråga om utvärdering av vårdnadsreformen har jag inte någon
              annan inställning än den som utskottet förmedlat i betänkandet,
              nämligen att regeringen kontinuerligt ska följa upp och utvärdera
              utvecklingen på området utan att detta särskilt måste regleras.
            </seg>
            <seg n="1e4cb35b">
              Fru talman! Med detta inlägg yrkar jag bifall till regeringens
              förslag i propositionen En modernare rättegång .
            </seg>
          </u>
          <note type="speaker" n="5e2beeaa">
            Anf. 87 JAN ERTSBORN (fp):
          </note>
          <u who="jan_ertsborn_202f6d" xml:id="i-d097e9f8478228f6-0" n="438b7427">
            <seg n="25a07ec0">
              Fru talman! Inledningsvis yrkar jag bifall till förslagen i betänkandet
              och avslag på reservationerna. Jag ska också ta en kort version
              med tanke på vad klockan är just nu.
            </seg>
            <seg n="649d8a0e">
              Jag är liksom Thomas Bodström advokat. Vi har båda sysslat med
              familjemål. Förmodligen har jag kanske haft några fler med tanke
              på att jag har varit verksam några år mer än Thomas. Vi har kommit
              till olika uppfattningar om hur vi ska tolka begreppet barnets
              bästa och om man ska få lov att få ett mål prövat i hovrätten
              eller ej.
            </seg>
            <seg n="0754061a">
              Nu är det inte fråga om att man inte ska få ett mål prövat. Man
              ska få ett mål prövat även om vi inför prövningstillstånd. Vi
              gör det på de villkor som Thomas Bodström själv lade fram när
              det gäller övriga tvistemål. De tyckte jag efter att ha funderat
              mycket noga på detta med prövningstillstånd var fullt acceptabla
              och att de i huvudsak kommer att ta bort okynnesöverklagandena.
              Dem tycker jag att vi har all anledning att försöka få bort.
            </seg>
            <seg n="2df7dce2">
              Jag kom till samma uppfattning som Vårdnadskommittén hade att
              man kan införa prövningstillstånd i familjemål. Jag vet inte vad
              det är som Socialdemokraterna har som bakgrund. Men Vårdnadskommittén
              har gjort en ordentlig genomgång och konstaterat att tingsrätternas
              domar i allt väsentligt fastställes av hovrätten i vårt nuvarande
              förfarande.
            </seg>
          </u>
          <note n="9e9a1a00">
            Fru talman! Jag stannar vid detta och yrkar bifall till förslaget
            i betänkandet.
          </note>
          <note type="speaker" n="c47e9edf">
            Anf. 88 INGER DAVIDSON (kd):
          </note>
          <u who="inger_davidson_c39c0f" xml:id="i-f01f52b1cde914db-0" n="35a77fd3" next="i-6d04989d9266ce04-0">
            <seg n="9bec3792">
              Fru talman! Alla verksamheter måste följas upp även en sådan
              verksamhet som det ärevördiga domstolsväsendet. Det har gjorts
              en del reformer under de senaste åren som har moderniserat rättegångarna.
              Det här är ytterligare steg i den riktningen. Vi är överens om
              vissa delar, och dem tänker jag inte gå in på.
            </seg>
            <seg n="54a40ce7">
              Jag vill ändå säga några ord om de delar där det råder delade
              meningar mellan oss. Det handlar om vad som är barnets bästa.
              Är det att man har ett prövningstillstånd eller ska man klara
              sig det förutan?
            </seg>
            <seg n="6e2a3682">
              Det är en svår fråga; jag tycker att vi alla måste medge det.
              Vi kommer fram till olika slutsatser, och det är inte så helt
              enkelt att säga vilken som är den rätta. Det visas bland annat
              av att även barnrättsorganisationerna kommer till olika slutsatser.
              Vi brukar ha ganska lätt här i riksdagen att komma överens när
              det gäller frågor om barnets bästa, men i det här fallet drar
              vi olika slutsatser.
            </seg>
            <seg n="7c5d82da">
              Framtiden får utvisa om vi ändå kommer ett steg på väg genom
              att införa prövningstillståndet, vilket jag tror. Det kan säkert
              leda till att en del omprövningar inte blir av och att barnen
              på det sättet slipper ytterligare en utdragen rättsprocess. Det
              är det vi alla egentligen syftar till. Vi vill inte ha utdragna
              plågsamma processer för barnen. Thomas Bodström tog själv upp
              ett exempel där det hela hade pågått i sju eller kanske till och
              med tio år.
            </seg>
            <seg n="83f4ecee">
              Det här vill vi komma ifrån, och jag tror alltså att detta är
              ett steg på vägen. Vi tar ju inte bort prövningsrätten. Vi säger
              att prövningen kan få äga rum, men den gör det inte automatiskt.
              Det blir en kontrollstation, skulle man kunna kalla det för, som
              ändå hejdar processen något. Min uppfattning är att vi gör det
              till barnens bästa.
            </seg>
            <seg n="e82d456e">
              Jag håller med om att det behövs en utvärdering. Det har gjorts
              flera vårdnadsreformer, och de har efter hand utvärderats och
              förnyats. Det behöver också den här göra. Jag utgår från att regeringen
              kommer att ta ett sådant initiativ. Det behövs inget tillkännagivande
              från regeringen för att det ska komma till stånd.
            </seg>
            <seg n="400dce30">
              Jag är inte själv jurist. Men jag har haft många kontakter med
              föräldrar som inte har lyckats komma överens i vårdnadstvister.
              Därför kan jag nog säga att jag tror att familjemål är något av
              det svåraste som man kan hantera i en domstol. Därför behövs det
              rent generellt bättre barnkunskap hos alla inblandade för att
              processerna ska bli så rättssäkra som möjligt och för att barnen
              ska få komma till tals på ett bra sätt. Alla ska verkligen sätta
              barnet i centrum i alla dessa mål. Det hör inte riktigt till debatten,
              men jag tycker ändå att det är viktigt att framhäva det.
            </seg>
          </u>
          <note n="667b2e7b">
            Jag yrkar bifall till utskottets förslag i betänkandet och avslag
            på motionerna.
          </note>
          <note n="885fd937">
            Överläggningen var härmed avslutad.
          </note>
          <note n="ba63dc9b">
            Ajournering
          </note>
          <note n="f0279182">
            Kammaren beslutade kl. 15.53 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="inger_davidson_c39c0f" xml:id="i-6d04989d9266ce04-0" n="35a77fd3" prev="i-f01f52b1cde914db-0">
            <seg n="38d5f333">
              Återupptagna förhandlingar
            </seg>
            <seg n="ff413065">
              Utrikesminister Carl Bildts agerande i fråga om en europeisk
              Kosovostrategi (avsnitt 1.1)
            </seg>
            <seg n="fbb8364f">
              Utbildningsminister Jan Björklunds uttalande om att Forum för
              levande historia ska samarbeta med en organisation (avsnitt 6.2)
            </seg>
            <seg n="db6a1fd3">
              Statsminister Fredrik Reinfeldts ansvar för krishanteringen i
              Statsrådsberedningen (avsnitt 7.1)
            </seg>
          </u>
          <note n="05a530ef">
            Förhandlingarna återupptogs kl. 16.00.
          </note>
          <note n="eef3c14d">
            11 § Beslut om ärenden som slutdebatterats den 12 juni
          </note>
          <note n="4c6c27a0">
            Handläggningen av presstödsfrågan (avsnitt 1.2)
          </note>
          <note n="e9922300">
            Anslaget 24:2 i 2007 års budgetproposition (avsnitt 4.2)
          </note>
          <note n="9a949373">
            Beredning av ärendet om försäljningar av vissa statligt ägda
            bolag efter valet 2006 (avsnitt 5.1)
          </note>
          <note n="a066bf76">
            Beredningen av ärenden om försäljning av statligt ägda bolag
            före valet 2006 (avsnitt 5.3)
          </note>
          <note n="382db592">
            Övriga i betänkandet upptagna frågor
          </note>
          <note n="ab8baf33">
            12 § Beslut om ärenden som slutdebatterats vid dagens sammanträde
          </note>
          <note n="773c33c5">
            Punkt 1
          </note>
          <note n="2dfcb70c">
            Punkt 4
          </note>
          <note n="7f3b6028">
            Punkt 9
          </note>
          <note n="801e73b0">
            Punkt 16
          </note>
          <note n="9dd7f17c">
            Punkt 17
          </note>
          <note n="c5e3b48c">
            Punkt 19
          </note>
          <note n="8f472f29">
            Övriga punkter
          </note>
          <note n="773c33c5">
            Punkt 1
          </note>
          <note n="0ae06218">
            Punkt 2
          </note>
          <note n="773c33c5">
            Punkt 1
          </note>
          <note n="0ae06218">
            Punkt 2
          </note>
          <note n="e7fd36dd">
            Punkt 3
          </note>
          <note n="c4db462e">
            13 § Sveriges politik för global utveckling
          </note>
          <note n="f9c29f49">
            Föredrogs
          </note>
          <note type="speaker" n="9e749c14">
            Anf. 89 KENT HÄRSTEDT (s):
          </note>
          <u who="kent_harstedt_132546" xml:id="i-20fc9a32954ac839-0" n="576afe79">
            <seg n="96c8b415">
              Fru talman! Det nalkas sommar, och det utgör också halvtid för
              den här mandatperioden. Vi gick till val 2006 på två helt olika
              synsätt vad gäller utvecklingspolitiken. Egentligen finns det
              en stor samsyn mellan huvuddelen av partierna i riksdagen. Men
              det finns ett parti som skiljer ut sig, och det är Moderaterna.
              Därför man kan med utgångspunkt i utvecklingspolitiken säga att
              det var en nitlott att det just var Moderaterna som fick ta hand
              om utvecklingspolitiken. Det är då inte heller konstigt, när Moderaterna
              gick till val på att minska biståndsbudgeten med 25 procent, att
              också Gunilla Carlsson, vår biståndsminister, vid olika tillfällen
              har gett uttryck för att ställa sig frågande inför huruvida just
              Gunilla Carlsson ska vara ansvarig för politik för global utveckling.
              Det blev ändå Gunilla Carlsson som blev ansvarig. Nu när vi för
              andra gången har en debatt om politik för global utveckling är
              det intressant att se vad det har blivit av den här politiken.
            </seg>
            <seg n="05d83f00">
              Den senaste tiden har jag gjort resor och träffat enskilda medborgare
              som på olika sätt har gett uttryck för konsekvenserna av vår politik
              för global utveckling, även kallad PGU. Häromveckan besökte jag
              Angola. Det är ett av de länder där vi har valt att fasa ut biståndet,
              men det är också ett av de länder där vi valt att lägga ned ambassaden.
              Det är ganska intressant att just politik för global utveckling
              som inte är okomplicerad, det måste vi alla inse, går ut på att
              försöka koordinera alla olika delar av svensk politik så att de
              verkar åt samma håll och att inte andra delar av den svenska politiken
              är motsägelsefull mot den linje vi vill ha i utvecklingspolitiken.
            </seg>
            <seg n="cb7a3113">
              Angola blev ett ganska intressant exempel för oss som reste runt
              i landet. Å ena sidan är Angola det land i världen som har snabbast
              växande ekonomi. Samtidigt är det ett land som har stora skillnader
              mellan dem som har och dem som inte har. Angola har världens största
              barnadödlighet. Det finns ingen självklarhet mellan att länder
              har stora ekonomiska intäkter, som i form av olja i Angola, och
              att människor får det bra ställt. Tvärtom finns det många gånger
              exempel på att skillnaderna växer, i alla fall under en viss period.
            </seg>
            <seg n="9b1ed848">
              I fallet Angola är det kanske särskilt intressant att se konsekvenserna
              av vår politik och hur det ska leda vidare när vi drar oss ur
              både med biståndet och med ambassaden. Vi som var på plats fick
              via FN klart för oss hur den humanitära situationen ser ut i landet,
              som har, som jag nämnde, världens högsta barnadödlighet. Å andra
              sidan har landet en kraftigt ökande ekonomi, stora intäkter från
              oljan och många företag, även svenska, som vill vara på plats
              och ta del av utvecklingen.
            </seg>
            <seg n="f1930f83">
              Sverige har länge varit på plats i Angola. Vi har ett gott anseende
              hos den angolanska regeringen, och vi har mycket gott anseende
              hos befolkningen. Vi har särskilt goda förutsättningar att föra
              över den politik som vi drivit genom aktiv biståndspolitik riktad
              till Angola i annan form av verksamhet genom aktivt handelsutbyte.
            </seg>
            <seg n="e0ff7f52">
              Därför är detta ett bra exempel där vi kan reflektera över hur
              politiken går ihop. Å ena sidan har vi bedrivit bistånd och nu
              drar oss ur och kanske på andra sidan säger att dialogen, samtalet,
              relationerna mellan våra länder ska gå över i någonting annat,
              till exempel handel. Det får ett kraftigt avbräck när man bryter
              av båda delarna av våra relationer.
            </seg>
            <seg n="0e569801">
              Det räcker inte med att man förstärker med export där nere. Kanske
              var det också därför som Ericssons chef skrev till regeringen
              i form av en debattartikel i Dagens Industri och andra företagsledare
              mer eller mindre blev vansinniga över att vi har lagt ned ambassaden
              i Angola. Det minskar våra förutsättningar att påverka utvecklingen
              i landet. Det minskar våra förutsättningar att fortsätta ha en
              dialog om demokrati och mänskliga rättigheter i landet, och det
              minskar våra förutsättningar att bedriva handel och ge svenska
              företag förutsättningar att utvecklas i landet. Vi som var på
              plats häromveckan vet hur vansinnigt ABB, Ericsson och andra företag
              tyckte det var.
            </seg>
            <seg n="47120b4f">
              Man kan fundera på hur politik för global utveckling hänger ihop.
              Det finns flera exempel på detta. Nicaragua är ett annat exempel,
              och vi har Manila. En medborgare från mina trakter ringde häromveckan
              och sade: Min fru kommer från Manila i Filippinerna. Hon är en
              av 17 000 med filippinsk bakgrund som bor i Sverige. Vi vet att
              Filippinerna är det land i världen som kanske har mest inflöde
              av resurser från filippiner som bor i andra länder och skickar
              tillbaka till sitt eget land och på så sätt hjälper till att bygga
              upp Filippinerna återflöde, eller vad vi nu vill kalla det för.
            </seg>
            <seg n="5d3a4704">
              På det här sättet försvårar vi för filippinier att kunna stödja
              utvecklingen i Filippinerna. I dag får filippinier som ska besöka
              Sverige vända sig till ambassaden i Bangkok. När jag pratade med
              ambassaden i Bangkok i går eller i förrgår sade de att det är
              två och en halv månads väntetid för att få visum till Sverige.
            </seg>
            <seg n="865b98b6">
              Politik för global utveckling är många olika saker. I årets debatt
              om politik för global utveckling är vi i oppositionen mer eniga
              än någonsin. Vi är det i biståndspolitiken i stora stycken, och
              som ni ser är vi i mycket stor utsträckning eniga om dagens reservationer.
              Vi har fördelat de olika områdena som tas upp till debatt här
              i dag, och Hans och Bodil kommer att ta upp en del andra områden.
              I grunden är vi eniga om skillnaderna mellan oppositionens politik
              och den moderata biståndspolitiken och politik för global utveckling.
            </seg>
            <seg n="d365a04e">
              Vi ställer oss bakom reservationerna 1, 4, 5 och 10. Bodil och
              Hans kommer att göra ytterligare kompletteringar med en del andra
              reservationer.
            </seg>
            <seg n="d2b7c42e">
              Vi tycker att det är djupt olyckligt när politik för global utveckling
              får de konsekvenser som jag nämnde för länder, för demokrati och
              mänskliga rättigheter, för våra relationer till olika delar av
              världen när vi skär av våra relationer så abrupt som vi har gjort,
              till exempel med Angola.
            </seg>
            <seg n="82d85fe9">
              När vi satt på en middag under det veckolånga besöket i Angola
              och Sydafrika berättade flera företagare att de inte längre var
              aktuella för några huvudkontrakt i Angola. Det förutsatte land-till-land-relationer.
              Det finns också skrivet i Dagens Industri i ett flertal artiklar
              av både ABB-chefen och Ericssonchefen. Bara det är märkligt, eftersom
              mycket av förflyttningen i årets politik för global utveckling
              har satt fokus på handels- och näringsfrämjande insatser.
            </seg>
            <seg n="2248af7e">
              Hur hänger det här ihop egentligen? Om man skär ned biståndet
              och hänvisar till att man i stället vill stödja näringslivsrelationer
              och tillväxt och samtidigt beskär det området, hur hänger då helheten
              ihop? Det skulle vara intressant att få besked om det i dag.
            </seg>
            <seg n="d6f622f6">
              Samma tillkortakommande ser vi inom demokratiområdet. Samtidigt
              som man pratar vitt och brett om demokrati och mänskliga rättigheter
              skär man ned på andra områden. Ett exempel som vi tagit upp här
              tidigare är stödet till journalister i Ryssland. Det är inte det
              enda exemplet, utan det finns flera sådana exempel. Vi vill i
              stället ha en proaktiv politik för demokrati och mänskliga rättigheter
              där den formen av relationer främjas och stöds.
            </seg>
            <seg n="b75e2ee8">
              Under första hälften av den här mandatperioden har vi återkommande
              sett hur politik för global utveckling undermineras genom kontinuerliga
              urgröpningar av biståndet. Det kanske inte är konstigt utan tvärtom
              det som vi kan förvänta oss när vi har en moderat biståndsminister.
              Det här är ingen folkpartistisk, centerpartistisk eller kristdemokratisk
              utvecklingspolitik. Det här är en moderat utvecklingspolitik.
              Det här är moderatmärkt.
            </seg>
            <seg n="f3b2e48d">
              För att krydda det hela får vi höra ny och nya i nästan var och
              varannan presentation. Det är nästan så att det ger ett löjets
              skimmer. Från oppositionens sida kallar vi det för de nya orättvisorna.
              Den röda tråden i påminnelsen som vi kommer att ge medborgarna
              i det här landet ända fram till nästa val är att man inte kan
              säga att man tycker att vi har för mycket pengar till utvecklingspolitik,
              att vi har för mycket pengar till dem som behöver dem mest i världen,
              och samtidigt med trovärdighet hävda att man tar nya kliv framåt
              mot en bättre värld. Det ligger liksom något bristfälligt i den
              trovärdigheten.
            </seg>
            <seg n="39095edf">
              Avslutningsvis vill jag säga att jag ändå tycker att det är bra
              att vi får en ordentlig diskussion och debatt om politik för global
              utveckling. Vi hoppas på att vi återkommande, år efter år får
              den här formen av diskussion.
            </seg>
            <seg n="e70d7a19">
              Det krävs inte några magiska slag med något trollspö utan ett
              gnetande år efter år och över mandatperioderna för att vi ska
              få till stånd en ordentlig, genomtänkt politik för global utveckling
              som präglar samtliga politikområden. Jag förstår att det inte
              är lätt att få det att fungera när det ska prägla hela politiken
              och alla politikområden, som försvar, jordbruk, näring, bistånd
              och så vidare, och få det att hänga ihop.
            </seg>
            <seg n="2fcbeb10">
              Att den politiken får sina maskor är ingen överraskning. Samtidigt
              kan inte politiken bara präglas av bristande insikt om konsekvenserna
              av den politiken. I vissa avseenden bör man kunna förutse hur
              orättvist utfallet blir när man till exempel försöker förändra
              biståndsvillkoren eller regelverken för bistånd för att öppna
              för säkerhetsinsatser. Det är inga positiva steg utan steg som
              vi djupt motsätter oss.
            </seg>
          </u>
          <note type="speaker" n="614a5343">
            Anf. 90 HANS LINDE (v):
          </note>
          <u who="hans_linde_f4736f" xml:id="i-ada20e1c466d2e67-0" n="69f203e0">
            <seg n="d9fe2d5f">
              Fru talman! Vi har att debattera regeringens skrivelse Sveriges
              politik för global utveckling och utrikesutskottets betänkande
              med samma namn.
            </seg>
            <seg n="b6f2959d">
              Sverige avsätter i år, 2008, 32 miljarder i bistånd. Det är pengar
              som ger nödvändiga krediter åt småbönderna i Matagalpa, Nicaragua,
              som ger kondomer till ungdomarna i Dar es Salaam och utbildar
              poliser i Liberia. Som biståndsvänner ser vi vänsterpartister
              att det svenska biståndet förändrar liv och räddar liv, men att
              vi samtidigt skulle kunna göra så mycket mer. Därför behöver biståndet
              en fördjupande och ifrågasättande debatt och diskussion.
            </seg>
            <seg n="91b0fe00">
              Tyvärr kan vi konstatera att det gångna året varit ett förlorat
              år för biståndsdebatten i Sverige. Vi kan lägga ett år av oseriös
              och ohederlig biståndsdebatt bakom oss.
            </seg>
            <seg n="68875d1c">
              Det är en korrupt röra, High Chaparral. Man orkar inte förfalska.
              Det sade Riksrevisionen efter att ha granskat 15 av de 6 000 projekt
              som drivs av frivilligorganisationer och finansieras med svenska
              biståndspengar. När den oberoende revisionsbyrån Allegretto väl
              fann att detta High Chaparral bestod i att bara drygt 44 000 kronor
              använts felaktigt hade mediedrevet redan dragit vidare och lämnat
              misstänkliggjorda svenska frivilligorganisationer bakom sig.
            </seg>
            <seg n="b387f307">
              Från nyliberala tankesmedjor har släppts rapport efter rapport
              där biståndet svartmålas. Tyvärr har även den svenska biståndsministern
              hängt på attackerna och talat om enprocentsförbannelsen och om
              alla miljarder som kunde ha använts så mycket bättre.
            </seg>
            <seg n="ba6e726e">
              Bakom debatten om Riksrevisionens rapport och enskilda uttalanden
              finns en grundläggande ideologisk skillnad, som tydliggörs genom
              regeringens skrivelse, i hur vi i den här kammaren ser på utvecklingspolitik.
              Attackerna utgår från ett nyliberalt synsätt där marknadskrafterna
              ska lösa världens utmaningar och där biståndet i bästa fall blir
              ett andra rangens verktyg.
            </seg>
            <seg n="319eaa67">
              De som verkligen har fått betala priset för en havererad svensk
              biståndsdebatt har varit världens fattiga. Det är bara att konstatera
              att biståndet och världens fattiga och maktlösa förtjänar en så
              mycket bättre debatt än den vi sett under det gångna året.
            </seg>
            <seg n="59f3d820">
              Fru talman! Enligt politik för global utveckling ska utvecklingssamarbetet
              utgå från ett rättighetsperspektiv och de fattigas perspektiv
              på utveckling. Men när det kommer till vad som utgör de fattigas
              perspektiv och vilken politik som bidrar till en rättvis och hållbar
              utveckling skiljer sig Vänsterpartiets och regeringens syn åt
              i flera avseenden.
            </seg>
            <seg n="94e112ed">
              Regeringens resultatskrivelse och planering för det kommande
              PGU-arbetet handlar i princip enbart om att öka marknadstillträden,
              frihandel och avregleringar inom handelspolitiken. De fattigas
              perspektiv blir förvillande likt det svenska näringslivets perspektiv.
            </seg>
            <seg n="15e1ab1b">
              Budskapet är att ekonomisk tillväxt bekämpar fattigdom och att
              höga tillväxtsiffror otvetydigt indikerar utveckling. Så kanske
              det ser ut i de liberala ekonomihandböckerna, men så ser det inte
              ut i kåkstäderna runt Nairobi, för de anställda i de bangladeshiska
              textilindustrierna eller för de bolivianska småbönderna. Ekonomisk
              tillväxt som ett vapen mot fattigdom blir intressant först när
              resurser omfördelas och satsningar på samhällsnyttig infrastruktur,
              fattigdomsbekämpning och välfärd görs.
            </seg>
            <seg n="074d445d">
              För att utveckling ska komma alla till del krävs ett tydligt
              jämställdhetsperspektiv. Vi vet att det inte räcker med pliktskyldiga
              bisatser om kvinnor. Ska biståndet på allvar bidra till jämställdhet
              krävs att dagens två perspektiv kompletteras med ett tredje ett
              tydligt jämställdhetsperspektiv. Detta, menar Vänsterpartiet,
              är grundläggande för en modern politik för en rättvis och hållbar
              global utveckling.
            </seg>
            <seg n="2e5c63f8">
              Man kunde hoppas att biståndsministerns retorik om kvinnors rättigheter
              i denna skrivelse skulle omsättas till praktisk politik. Så har
              inte skett. När regeringen, till skillnad från samtliga våra nordiska
              grannländer, beslutat att dra ned på bidraget till FN:s fond för
              kvinnor, Unifem, blir det inte svårt att ifrågasätta om retoriken
              om jämställdhet var just bara retorik.
            </seg>
            <seg n="14288be9">
              Fru talman! Effektivitet är ett av de stora modeorden inom biståndsdebatten.
              Men den största kvalitetsbristen i biståndet finns inte ute i
              fält eller hos frivilligorganisationerna. De största kvalitetsbristerna
              i biståndet finns i finansdepartementen i Paris, Wien och Helsingfors.
            </seg>
            <seg n="a3fee18a">
              Enligt en rapport från Diakonia ökade det globala biståndet med
              60,2 miljarder dollar mellan 2001 och 2005. Men av denna ökning
              gick bara 24 miljoner dollar till att uppfylla millenniemålen
              och fattigdomsbekämpning. Resten gick till skuldavskrivningar,
              till det så kallade kriget mot terrorismen och till ökat tillfälligt
              humanitärt stöd.
            </seg>
            <seg n="c3e21fed">
              I många länder går stora delar av biståndet genom budgettekniskt
              tricksande till helt andra saker än just bistånd. I Österrike
              försvann 59 procent av biståndet genom urholkningar. I Frankrike
              försvann 50 procent på liknande sätt och i Italien 44 procent.
              Sverige är som vi alla vet tyvärr inget undantag. I år går 3 miljarder
              av det svenska biståndet till skuldavskrivningar och till flyktingmottagande
              här i Sverige.
            </seg>
            <seg n="3799e2b1">
              I Monterrey 2002 lovade en lång rad länder, inklusive Sverige,
              att biståndet skulle öka och att skuldavskrivningar skulle ske
              men att detta inte fick ställas emot varandra. Om den rika världen,
              inklusive Sverige, hållit sitt löfte hade det inneburit miljarder
              mer till skolor, vårdcentraler och mikrokrediter till småbönder.
              Men den borgerliga regeringen inte bara bryter detta löfte, utan
              den låtsas som om det inte fanns när man använder biståndsmedel
              till skuldavskrivningar.
            </seg>
            <seg n="29a32203">
              Det här är det stora kvalitetsproblemet i svenskt bistånd och
              den utmaning som borde stå högst upp på dagordningen under det
              kommande mötet om Parisagendan i Accra. Vi behöver inte fler överenskommelser,
              åtaganden eller löften från länderna i nord. Vi behöver få länderna
              i nord, inklusive Sverige, att leva upp till de löften man redan
              gett.
            </seg>
            <seg n="e91b4503">
              Regeringen ska i vår presentera sin skrivelse om biståndets resultat.
              Det är en välkommen resultatredovisning. Men man väljer aktivt
              att inte utvärdera sina avräkningar i 3-miljardersklassen för
              flyktingmottagande och skuldavskrivningar. I stället fortsätter
              jakten på de svenska frivilligorganisationerna. Det är kanske
              en utvecklingspolitik som tillfredsställer tankesmedjehögern,
              men den förändrar inte de stora kvalitetsbristerna i svenskt bistånd.
              Jag yrkar därför bifall till reservation 10.
            </seg>
            <seg n="57868f41">
              Fru talman! Den kanske mest centrala för politik för global utveckling
              är att det ska råda samstämmighet mellan alla politikområden.
              Arbetet på alla områden ska bidra till fattigdomsbekämpning. Det
              behövs. I alltför många fall har biståndets insatser omintetgjorts
              av handels-, närings- och jordbrukspolitiken i nord. Därför är
              dagens debatt inte bara en debatt om bistånd utan också om alla
              de verktyg vi har för att minska fattigdomen i världen. Ett av
              de verktygen är handeln.
            </seg>
            <seg n="9fae3cea">
              För oss vänsterpartister är det centrala inte vilka ekonomiska
              teorier som finns bakom handelsavtalen; det centrala är resultaten
              i verkligheten. För oss är det inte främst en fråga om handeln
              ska vara fri eller inte utan om handeln leder till ökad rättvisa
              eller inte.
            </seg>
            <seg n="f4709de4">
              Just nu förhandlar EU med en lång rad stater i framför allt Afrika
              om de så kallade EPA-avtalen, ekonomiska partnerskapsavtal. Liknande
              avtal förhandlas med Centralamerika och Andinska gemenskapen i
              Sydamerika. Efter att EU tvingades backa i WTO-förhandlingarna
              är det nu uppenbart att EU lagt om strategin. Globala avtal har
              ersatts med regionala avtal. Utvecklingsländerna ska splittras
              så att deras förhandlingspositioner försvagas.
            </seg>
            <seg n="368d8624">
              I en tid då partnerskap har blivit det stora modeordet har just
              partnerskapet lyst med sin frånvaro i dessa förhandlingar. Genom
              forcerade förhandlingar där EU använt biståndet som maktmedel
              och utnyttjat motpartens svagare förhandlingsposition och bristande
              förhandlingskapacitet har man kunnat påtvinga syd handelsavtal
              man aldrig velat ha.
            </seg>
            <seg n="c7f1aeb9">
              Avtalens grundtanke är att företag och jordbruk ska konkurrera
              på lika villkor. Men i regeringens retorik är lika villkor att
              en småbonde från Ghana ska konkurrera med hårdsubventionerat europeiskt
              industrijordbruk och att ett nystartat företag från El Salvador
              ska tävla om marknadsandelar med multinationella jättar med obegränsad
              tillgång till resurser.
            </seg>
            <seg n="ac49b971">
              Inom två år ska 86 procent av industrin i Botswana och Swaziland
              ställa om för att konkurrera med europeiska multinationella företag.
              Det är inte svårt att förstå alla de afrikanska stater och ledare
              som kraftfullt protesterat.
            </seg>
            <seg n="a89e3cb0">
              Jag är inte förvånad över att den svenska regeringen inte har
              lyssnat på Vänsterpartiet, på frivilligorganisationer i Europa,
              Afrika och Latinamerika eller på de många regeringar i syd som
              med kraft motsätter sig avtalen. Det brukar regeringen aldrig
              göra.
            </seg>
            <seg n="66dbdfe6">
              Jag är mer förvånad över att man inte lyssnar på Internationella
              valutafonden och EU-kommissionen som har visat att EPA-avtalen
              riskerar att få katastrofala konsekvenser för Afrika. När man
              analyserade EPA-avtalens konsekvenser för Kenya fann man att 65
              procent av den kenyanska industrin riskerade att slås ut, 12 procent
              av statsinkomsterna riskerade att utebli, och miljontals arbetstillfällen
              inom det kenyanska jordbruket riskerade att försvinna.
            </seg>
            <seg n="e05c2705">
              Avtalen innehåller även de så kallade Singaporefrågorna som omfattar
              regler för investeringar, konkurrens och offentlig upphandling.
              Skulle avtalen gå igenom skulle det kraftigt försvåra de berörda
              ländernas möjligheter att ställa krav på social och miljömässig
              hänsyn vid utländska investeringar och upphandling. Det skulle
              innebära ytterligare en maktförskjutning från befolkningen i syd
              till de multinationella företagens stängda styrelserum. Det är
              en utveckling som Vänsterpartiet aldrig kan acceptera.
            </seg>
            <seg n="e3dd26d7">
              Att den borgerliga regeringen trots allt kallar dessa avtal för
              utvecklingsvänliga kan inte ses som något annat än en flirt med
              den så kallade ironiska generationen. Jag yrkar därför också bifall
              till reservation 19.
            </seg>
            <seg n="c5394681">
              Fru talman! En så stor och viktig budgetpost som biståndet, som
              har så långtgående konsekvenser för miljoner av världens fattiga
              och maktlösa, förtjänar granskning och debatt. Men biståndsministerns
              ständiga angrepp, de nyliberala attackerna och Riksrevisionens
              oseriösa granskning har omöjliggjort all form av hederlig och
              balanserad debatt i Sverige.
            </seg>
            <seg n="9bb335a8">
              I dagens betänkande har en samlad opposition en lång rad gemensamma
              reservationer. Vi tar gärna en debatt om hur svenskt bistånd kan
              utvecklas och om hur kvaliteten kan höjas så att vi ännu mer effektivt
              än i dag kan bekämpa fattigdomen och stärka respekten för de mänskliga
              rättigheterna. Vår förhoppning är att en sådan seriös debatt om
              biståndet inleds i dag.
            </seg>
          </u>
          <note type="speaker" n="714d53dd">
            Anf. 91 BODIL CEBALLOS (mp):
          </note>
          <u who="bodil_ceballos_024a44" xml:id="i-c5930b5021507363-0" n="a1ae5bae" next="i-146bdc5d7673e76f-0">
            <seg n="36dfb8a2">
              Fru talman! Som Kent tidigare talade om har vi i dag försökt
              samordna våra inlägg lite grann. Vi är väldigt eniga i många frågor
              som har med politik för en global utveckling att göra.
            </seg>
            <seg n="40edbc0e">
              I världen talas det i dag om två riktigt stora problem, klimatpåverkan
              och livsmedelskrisen. På flera håll i världen har det varit upplopp
              på grund av höjda livsmedelspriser och på andra håll på grund
              av höga bensin- och dieselpriser. Vi har skapat en värld där människor
              är helt beroende av oljepriset för att kunna fungera normalt.
              Det är en värld där människor inte längre producerar sin egen
              mat eller där maten på bordet tryter på grund av torka och översvämningar
              men också på grund av transportstrejker och annat. Det är en värld
              där normala grödor bytts ut mot genmodifierade och där det på
              grund av klimatpåverkan inte längre går att odla det som tidigare
              odlades.
            </seg>
            <seg n="e659c6ef">
              Menar vi allvar med vår politik för global utveckling måste vi
              se till både vad vi själva gör och vad som görs i andra länder.
            </seg>
            <seg n="8b303d33">
              Risken är annars att vår PGU snarare ses som bara ett verktyg
              i vårt biståndsarbete, trots att global utveckling omfattar hela
              världen inklusive oss. Utveckling kan ha olika betydelse i olika
              delar av världen.
            </seg>
            <seg n="28c7f190">
              En politik för global och rättvis utveckling bör innehålla ett
              antal frågor, bland annat hur vi utvecklar hållbara konsumtionsmönster,
              inte minst våra egna, hur vi kan främja en hållbar förvaltning
              av ekosystemtjänster och naturresurser, hur vi kan främja en god
              samhällsstyrning, hur vi kan främja konflikthantering byggd på
              icke-våld och förebyggande och hur vi skapar en global fördelningspolitik.
            </seg>
            <seg n="e5567e9b">
              Fru talman! I lördags kväll satt många och tittade på fotboll
              inte jag. Jag tittade i stället på ett program om människans ekologiska
              fotavtryck. Programmet visade bland annat att ett tvåårigt barn
              i ett av de rika länderna redan under sina första två år på jorden
              har släppt ut lika mycket koldioxid som en person från Tanzania
              gör under hela sitt liv.
            </seg>
            <seg n="4a9af1d6">
              Lite senare på kvällen var det en film. Den handlade om jorden
              år 2075 och byggde på klimatpanelens rapport och de antaganden
              som har gjorts i den. Den visade en resa från öknens Mali och
              den långa färd över Sahara som två unga pojkar tvingades till
              för att nå ett Europa där endast de allra duktigaste släpptes
              in. Nästa stopp visade en vingård i Frankrike, utan vindruvor
              och med en olidlig hetta och därefter regnperiod. Skulle man göra
              ett sista försök att odla apelsiner i stället, eller var det kanske
              rent av dags att ge sig av till Oslo där det var relativt behagligt?
              Det hade någon talat om.
            </seg>
            <seg n="a62eefa8">
              I Hamburg spolades bron över floden Elbe bort då tornadon svepte
              förbi. En isbjörn skymtades i Arktis, trots att man trott att
              de, precis som många andra djur, var utdöda sedan 20 år tillbaka.
            </seg>
            <seg n="724f1a47">
              Så gott som alla skyddade naturområden hade exploaterats för
              utvinning av energi. Bilar var förbjudna. Små flyg drevs med vätgas.
              Medeltemperaturen var fyra grader högre och speglade klimatpanelens
              medelscenario där vi gör en del för att komma till rätta med klimatpåverkan
              men i huvudsak låter marknadskrafterna bestämma takten.
            </seg>
            <seg n="3211c297">
              Fru talman! EU menar att vi inte får låta temperaturen stiga
              mer än två grader om vi ska klara anpassningen. Man kan ju undra
              hur vi ska klara det när flera av medlemsländerna inte bryr sig
              nämnvärt. Hur ska vi klara det när G 8-ländernas slutsatser vid
              varje möte är att metoden att ta sig ur den ekonomiska krisen
              är en ökning av oljeproduktionen, eller utvinningen ska man väl
              kalla det med tanke på att oljan producerades för så många miljoner
              år sedan? Hur kan någon tro att världens onda botas av mer av
              det onda? Hur ska vi klara omställningen om vi nu ska ta ett steg
              tillbaka och börja räkna utsläppen i förhållande till 2008 års
              nivå i stället för 1990, vilket bland annat USA driver för att
              över huvud taget gå med på ett avtal?
            </seg>
            <seg n="69fd492f">
              Jag tror inte att de som deltar på G 8-möten har sett vare sig
              filmerna En obekväm sanning , Planeten eller den film jag såg
              i lördags, så det vore kanske en bra investering att vika en del
              av biståndsbudgeten till informationsinsatser bland makthavare
              i den rika delen av världen när vi nu har tagit bort det på hemmaplan.
              Om inte G 8-ländernas ledare tänker om blir allt så mycket svårare.
            </seg>
            <seg n="8ae52f42">
              Klimatpåverkan är ett påhitt, tycks de mena, eller också bryr
              de sig kanske inte eftersom de själva redan har så många år på
              nacken att de slipper uppleva de värsta konsekvenserna. Med mer
              fossila bränslen och mer konsumtion löser vi alla problem, verkar
              de tänka, precis som det alltid har varit. Om den därmed genererade
              tillväxten sedan är jämnt fördelad är tydligen inte så noga.
            </seg>
            <seg n="9c952f4f">
              Vi medborgare stimuleras att konsumera mer så att vi får fart
              på hjulen. Vi stimuleras att vilja bräcka grannen. Vi stimuleras
              att köpa större och starkare bilar. Det är tur att det finns några
              länder i världen där det finns en vilja att fasa ut de fossila
              bränslena och en medvetenhet om att tillväxt som inte är hållbar
              kan ställa till mer skada än nytta åtminstone mer eller mindre
              vilja. Sverige gör mycket men skulle kunna göra ännu mer.
            </seg>
            <seg n="32e087c7">
              Jag såg också ett annat program i helgen. Det handlade om en
              utanpengarrörelse i Spanien. Anhängarna gör det till en livsstil
              att inte förorena, att inte konsumera, att återanvända och odla
              sin egen mat i till exempel balkonglådor mitt i Madrid. Man har
              inga bilar, bara cyklar. Maten tillagas i hemsnickrade solugnar
              etcetera. En av dem berättade att det går att leva på 400 euro
              i månaden utan att behöva ge avkall på nästan någonting.
            </seg>
            <seg n="e8a15b78">
              Trots att de i utanpengarrörelsen nu i vuxen ålder släpper ut
              så mycket mindre än vad det stora flertalet av oss andra gör har
              de under sin livstid släppt ut oerhört mycket mer än personen
              i Tanzania gör under hela sitt liv.
            </seg>
            <seg n="f54ce4ea">
              Fru talman! Det vi i dag känner till om orsakerna till klimatpåverkan
              och vilka det är som drabbas stämmer till eftertanke. Det är vi
              i den rika delen av världen som genom vår ständigt ökande konsumtion
              förstört klimatet, och det är människor i den fattiga delen av
              världen som drabbas allra värst. Vi har en mycket stor skuld att
              betala tillbaka, och vi måste börja nu.
            </seg>
            <seg n="4b733c8f">
              Frågan är också hur de ökade ekonomiska resurserna fördelas globalt.
              Vår uppfattning är att en jämn fördelning är ett mål i sig. För
              att nå en rättvisare fördelning måste vi både se över vår egen
              konsumtion och skapa ekonomisk utveckling som inte bygger på ohållbara
              metoder. Det finns alltid valmöjligheter.
            </seg>
            <seg n="e634b57a">
              Fru talman! Som jag tidigare sade pågår det i flera länder protester
              mot höjda bensinpriser. I Spanien har två personer fått sätta
              livet till, och en fick svåra brännskador då någon tuttade eld
              på hans lastbil där han låg och sov. I affärerna har det varit
              tomt på hyllorna. Beredskapen att leva i en fossilsnål värld har
              inte prioriterats av transportsektorn trots att frågan om de fossila
              bränslenas negativa inverkan på vårt klimat är känd sedan lång
              tid tillbaka och trots att ekonomin har varit god i Europa under
              många år och våra länder borde ha haft tid att anpassa sig till
              en fossilfriare tillvaro. I stället har vår tillväxt fortsatt
              att gå hand i hand med förbränning av fossila bränslen som om
              det var en naturlag.
            </seg>
            <seg n="e2cde472">
              Tillväxt i traditionell mening är ju inte ett av Miljöpartiets
              favoritbegrepp, men ekonomisk tillväxt är naturligtvis nödvändig
              för att fattiga länder ska kunna lyfta sig ur sin fattigdom. Men
              om vi grundar en global tillväxt på samma industriella bas som
              den som har gjort västvärlden rik kommer vi att förgöra jordens
              ekologiska resurser och dra undan mattan för en hållbar utveckling.
              Det gäller att göra rätt i stället för fel när vi ska bistå fattigare
              länder att bygga upp sina ekonomier.
            </seg>
            <seg n="ba322bc8">
              Världen behöver ställa om till förnybara energislag, och Sverige
              arbetar i dag för att Världsbanken ska öka stödet till förnybar
              energi i utvecklingsländerna. Frågan är om det går tillräckligt
              snabbt. Enligt siffror från Naturskyddsföreningen går i dagsläget
              95 procent av Världsbankens energiinvesteringar till fossilsektorn.
              82 procent av detta går till projekt som först och främst exporterar
              energi till nord, vilket inte ökar energitillgången för fattiga
              människor. Världsbankens nya klimatstrategi som ska bli klar till
              årsmötet i oktober har i dagsläget inga formuleringar om hur man
              ska minska stödet till fossilenergi. Frågan är om det finns en
              strategi för hur energin ska kunna stanna kvar i ursprungslandet
              och bidra till utvecklingen där.
            </seg>
            <seg n="afcb6101">
              I stället för att kritisera Världsbanken för detta beslutade
              Sverige att öka stödet till Världsbankens utvecklingsfond till
              8,5 miljarder under den kommande treårsperioden.
            </seg>
            <seg n="159b167c">
              Fru talman! Ju mer skog som avverkas, desto värre klimatpåverkan,
              och ju större klimatpåverkan, desto större svårigheter att odla.
              I dag har det varit skogspolitisk debatt här i riksdagen. Vi tillhör
              de lyckligt lottade som både har skog att bruka och pengar att
              köpa mat för. Urskogarna är dock få och andelen skyddad skog liten.
              Fattiga länder vill naturligtvis också använda sin skog och bygga
              upp sitt välstånd. Ett problem är att de riktigt stora urskogarna
              finns just i de fattigare länderna och att världen behöver skydda
              större områden än i dag. Något som fler länder ber om är ekonomisk
              hjälp att faktiskt kunna skydda sina naturområden.
            </seg>
          </u>
          <note n="56ef369d">
            Jag yrkar därför bifall till reservation 27.
          </note>
          <u who="bodil_ceballos_024a44" xml:id="i-146bdc5d7673e76f-0" n="a1ae5bae" prev="i-c5930b5021507363-0">
            <seg n="13ac0896">
              Fru talman! För några månader sedan var jag i Argentina där det
              sedan tre månader tillbaka pågår ett bondeuppror på grund av höjda
              skatter på jordbruksprodukter. Argentina producerar bland annat
              stora mängder GMO-soja för export till Asiens boskapsuppfödare.
              Mat produceras till djuruppfödning i stället för till människoföda
              dessutom till djuruppfödning som också ger ett stort och ökande
              bidrag till klimatpåverkan. Bondeupproret har fått en hel del
              ödesdigra konsekvenser. Det var bland annat en bidragande orsak
              till den storbrand som paralyserade all trafik till och från delar
              av landet i april.
            </seg>
            <seg n="41e831da">
              Själv skulle jag ha besökt kommunen Gualeguaychú där medborgarna
              protesterar mot ett finskt pappersbruk på Uruguays sida av floden,
              men jag stoppades av brandröken. Konflikten är så djup att medborgarna
              på eget bevåg har stängt av riksvägen till Uruguay. Läget är,
              på grund av pappersbruket, spänt mellan de båda länderna och mellan
              medborgarna och den egna regeringen.
            </seg>
            <seg n="deb23572">
              Nu i helgen var militärpolisen där för att häva böndernas vägspärrar.
              Om de också öppnade vägen till Uruguay framgick inte av nyhetssändningen,
              men det gick enligt tv-bilderna inte särskilt fredligt till när
              bondeledarna greps.
            </seg>
            <seg n="710ce37f">
              I skrivelsen lägger regeringen stort fokus på näringslivets roll
              i vår politik för global utveckling. Visst kan näringslivet spela
              en mycket stor roll, men exemplet med det finska pappersbruket
              förskräcker när det har lett till att två grannländer hamnar i
              en så djup konflikt med varandra. Frågan ligger nu i domstolen
              i Haag.
            </seg>
            <seg n="d0e3ae96">
              Men inte bara finska bolag är i blåsväder. Skanska var för inte
              så länge sedan inblandat i en korruptionsskandal i Argentina.
              De europeiska gröna och de latinamerikanska gröna har nu kommit
              överens om att göra en gemensam uppföljning av de europeiska bolagens
              uppförande när de verkar utomlands.
            </seg>
            <seg n="f3013bdf">
              Det är naturligtvis av yttersta vikt att näringslivet alltid
              agerar ansvarsfullt men i synnerhet då de agerar med finansiering
              via multilateralt eller bilateralt bistånd. Liksom Kent Härstedt
              yrkar jag bifall till reservation 4.
            </seg>
            <seg n="ee9f0eae">
              Fru talman! Miljöpartiet stöder i grunden politiken för global
              utveckling och är också av uppfattningen att alla politikområden,
              inte bara biståndet, måste inkluderas för att Sverige på ett trovärdigt
              sätt ska kunna tala om en rättvis och hållbar utveckling i världen.
              Med risk för att låta som en papegoja eftersom jag tar upp samma
              fråga om och om igen är det så att de mänskliga rättigheterna
              innefattar såväl politiska och medborgerliga som ekonomiska, kulturella
              och sociala rättigheter. Det oroar därför mig och mitt parti och
              mina oppositionskolleger att den svenska regeringen i allt högre
              grad utesluter de ekonomiska, sociala och kulturella rättigheterna
              när det talas om mänskliga rättigheter. Det tycks som om Sveriges
              regering har tagit ställning för att ge dem en lägre status och
              därmed inte prioritera dem. Jag yrkar bifall till reservation
              5.
            </seg>
            <seg n="17011838">
              Regeringen nämner inte på vilket sätt vår politik för global
              utveckling ska hjälpa fattiga människor att faktiskt få äta sig
              mätta varje dag. Även om många av utvecklingsländerna visar positiva
              tillväxtsiffror innebär det inte att fler får mat. Regeringen
              verkar blunda för det faktum att den ojämna fördelningen av resurser
              i sig innebär såväl ett grundläggande utvecklingshinder som en
              global orättvisa.
            </seg>
            <seg n="5b44726e">
              I en tid då röster världen över höjs på grund av ökande livsmedelspriser
              är det av stor vikt att skapa förutsättningar för hållbar produktion
              på lokal nivå så att fattiga länder i första hand kan täcka det
              egna behovet. Det som vi i dag ser på många håll är i stället
              att dessa länder vill avsätta jordbruksmark eller skogsmark, inklusive
              regnskog, till biobränsleproduktion för export till oss i nord
              eller för livsmedelsexport till oss.
            </seg>
            <seg n="9e86425b">
              Nyligen hölls ett FN-möte i Rom för att man skulle diskutera
              livsmedelskrisen. Det utmynnade i en gemensam deklaration med
              gemensamma åtaganden. En viktig slutsats var att uttala att det
              är ett akut behov att hjälpa utvecklingsländer att utöka sin jordbruks-
              och livsmedelsproduktion, att öka investeringarna i jordbruket,
              jordbruksföretag och landsbygdsutveckling både i privat och i
              offentlig regi.
            </seg>
            <seg n="47a24afd">
              Kopplingen mellan livsmedelskris och bioenergi tas upp, och jag
              vill också påminna om sojan som jag tidigare nämnde och som går
              till boskapsuppfödning i Asien, där den växande medelklassen i
              dag äter mer kött än tidigare. Mat går till djur, som släpper
              väder och ökar klimatpåverkan, i stället för till människor som
              inte har råd att äta sig mätta varje dag. Jag vill återkomma till
              att det är hållbara konsumtionsmönster som vi i hela världen är
              i allra störst behov av i dag.
            </seg>
            <seg n="b3b0eb4f">
              Livsmedelspriserna är höga i dag och kommer att vara höga under
              flera år framöver. Det uttalades också vid mötet. Åtgärder på
              kort och lång sikt föreslås i FN-deklarationen. Omedelbar hjälp
              till jordbruksproduktion och handel efterfrågas. Jag vill därför
              helt kortfattat återkomma till en fråga som Hans Linde tog upp
              tidigare, det vill säga EPA-avtalen. Det är av yttersta vikt att
              inte pressa länder att gå med på breda EPA-avtal. EPA-avtalen
              ska inte tillåtas gynna i huvudsak Europa. Jag yrkar bifall även
              till reservation 18.
            </seg>
            <seg n="fa6a7c4d">
              Jag minns inte om jag yrkade bifall till reservation 27, men
              jag gör det nu.
            </seg>
          </u>
          <note type="speaker" n="19e7906f">
            Anf. 92 CHRISTIAN HOLM (m):
          </note>
          <u who="christian_holm_6f4d76" xml:id="i-37694eee4edd1c7b-0" n="1542b1ca">
            <seg n="541356f1">
              Fru talman! Jag ska börja med att yrka bifall till utskottets
              förslag i betänkandet.
            </seg>
            <seg n="e38a6ff0">
              Som vanligt är det kul att stå här i talarstolen och få möjlighet
              att tala om PGU, Sveriges politik för global utveckling och den
              uppdatering, eller nystart, som nu görs av den politiken.
            </seg>
            <seg n="eec2c0db">
              Riksdagen fattade beslut om politik för global utveckling första
              gången redan i slutet av år 2003. Sverige har fått mycket beröm
              internationellt för detta initiativ och de intentioner som finns
              i politik för global utveckling. Men det har också framförts kritik
              i efterhand mot brister i genomförandet.
            </seg>
            <seg n="2206d80f">
              Det som vi politiker gör är viktigt, så att det inte bara blir
              ord och fina pappersprodukter utan att det också blir verklighet
              och handling, att vi omsätter våra idéer i praktiken och att vi
              ser till att de människor som lever under knappa förhållanden
              och har det svårt faktiskt får en bättre vardag.
            </seg>
            <seg n="6b6e48b1">
              Därför konkretiseras nu arbetet inom PGU:n till sex globala utmaningar
              för att man ska kunna nå upp till målen inom PGU:n. Det är också
              områden där Sveriges möjligheter att bidra bedöms vara relativt
              goda.
            </seg>
            <seg n="e770e0ea">
              De sex globala utmaningarna är förtryck, ekonomiskt utanförskap,
              klimatförändringar och miljöpåverkan, migrationsströmmar, smittsamma
              sjukdomar och andra hälsohot och konflikter och sviktande situationer.
              Jag kommer att säga lite grann om vart och ett av dessa områden
              lite mer om vissa och lite mindre om andra.
            </seg>
            <seg n="03ca3ad4">
              Fru talman! Politik för global utveckling omfattar inte bara
              den politik som vi behandlar i utrikesutskottet eller det arbete
              som görs på Utrikesdepartementet. Inte heller handlar den bara
              om biståndspolitik.
            </seg>
            <seg n="65f13d5f">
              Politik för global utveckling handlar om att alla politikområden
              måste dra sitt strå till stacken. Alla måste bidra. Det är det
              som är PGU:n. Hur kan var och en av oss på olika sätt bidra till
              att förbättra? Hur kan vi påverka fattigdom? Hur kan vi påverka
              och se till att kvinnors rätt till sina egna kroppar blir verklighet
              i andra länder där kvinnor inte har det i dag? Hur kan vi påverka
              klimatet och så vidare?
            </seg>
            <seg n="14b659c5">
              Förtryck den första punkten och bristande frihet är tyvärr vardagen
              i alltför många länder runt om i världen. I förra veckan debatterades
              här i kammaren en skrivelse om mänskliga rättigheter, där vi från
              riksdagen, och även regeringen, har tagit ett bredare grepp om
              de frågor som rör mänskliga rättigheter och demokrati. Förtrycket
              innebär inte enbart en ofrihet och ett politiskt förtryck, utan
              det bidrar också långsiktigt till fattigdom och en allmän negativ
              utveckling i de länder som är ofria.
            </seg>
            <seg n="fc023608">
              Vi behöver bara titta på Zimbabwe eller Burma. Men vi behöver
              inte ens gå så långt bort. Bara ca 80 mil från oss, bakom EU:s
              östra gräns, ligger Europas sista diktatur Vitryssland där frihet
              hindras och mänskliga rättigheter kränks varje dag. Jag har själv
              i det närmaste daglig kontakt med vänner i Vitryssland och får
              rapporter som inte är trevliga och som tyvärr i nuläget inte heller
              förefaller att gå i rätt riktning.
            </seg>
            <seg n="a43535bb">
              I sådana här situationer är det inte heller sällan just kvinnor
              och barn som far allra mest illa och hamnar i de mest utsatta
              situationerna.
            </seg>
            <seg n="179c7c16">
              Den andra punkten handlar om ekonomiskt utanförskap. Det är också
              en grundläggande del. Att öppna länders gränser för handel är
              viktigt för att utvecklingsländerna ska ges möjligheter att komma
              in på våra marknader. Det är också en grundläggande förutsättning
              för att bryta det ekonomiska utanförskapet.
            </seg>
            <seg n="085096b0">
              Behovet av ekonomiska reformer och genomförandet av dem är kanske
              något av det viktigaste för världens fattiga länder.
            </seg>
            <seg n="845240d9">
              Införande av marknadsekonomi och frihandel och strukturer som
              bejakar äganderätten är också av yttersta vikt. Det handlar om
              att kunna få äga den mark som man bor på och som man brukar mark
              där fattiga bönder i dag kanske odlar sin jord. Det spelar roll
              för utvecklingen. Då kan man öppna möjligheter för att utveckla
              länderna och det lilla samhället.
            </seg>
            <seg n="537f5840">
              Har man äganderätten till marken kan man belåna den, och förutsättningarna
              för ett bankväsen förbättras. Äganderätten handlar inte bara om
              mark, men det är en grundläggande del. Om man får äganderätten
              kan man välja att behålla marken eller att sälja den. Om man säljer
              den får man förhoppningsvis en peng för den. Om man kan belåna
              den kan man utveckla den. Man kan köpa grannens mark för att få
              skalfördelar. Möjligheterna blir många, och inte minst öppnas
              möjligheterna för den lilla människan och de människor som har
              det allra svårast.
            </seg>
            <seg n="cd866aaf">
              Jag tycker att detta är värderingar jag vet att det är lite kontroversiellt
              i vissa sammanhang som bör prägla den svenska utvecklingspolitiken
              och ligga till grund för de beslut som vi fattar. Vi vet nämligen
              att frihet och öppenhet är bra på det politiska området. Men vi
              vet också genom ganska mycket fakta att ekonomisk frihet också
              behövs för utveckling. Ekonomisk frihet innebär inte per automatik
              politisk frihet. Däremot krävs det ekonomisk frihet när man talar
              om politisk frihet och bejakandet av mänskliga fri- och rättigheter.
            </seg>
            <seg n="dbd06b11">
              Fru talman! Nästa punkt gäller klimatförändringarna och miljöpåverkan
              ingen har undgått de senaste årens debatt om miljön och klimatet
              som på olika sätt får följder för utvecklingen. Tillgången till
              vatten samt livsmedelsförsörjningen påverkas. Livsmedelsförsörjningen
              har under den senaste tiden mycket varit på tapeten. Där står
              vi framöver inför utmaningar.
            </seg>
            <seg n="7ac0c63b">
              Det gäller också möjligheten att bruka land samt olika naturtillgångar
              som påverkas av de naturkatastrofer som vi ser bland annat till
              följd av klimatförändringarna. Därför har alliansregeringen tidigare
              tagit initiativ till en kommission för att klimatsäkra biståndet.
            </seg>
            <seg n="7a4f116b">
              När det gäller utvecklingspolitiken handlar det om att våra insatser
              görs på ett miljömässigt så hållbart sätt som bara är möjligt.
            </seg>
            <seg n="bddc99ab">
              En annan del är migrationen och de migrationsströmmar runt om
              i världen som vi ser. Migration förknippar jag personligen med
              någonting som är positivt, men det finns också en annan sida.
              Sverige är ett land som gör mycket på migrationsområdet, inte
              minst vad gäller flyktingar. Vi tar emot många flyktingar. Det
              tycker jag att vi ska fortsätta med och även förbättra och göra
              det på ett ännu värdigare sätt.
            </seg>
            <seg n="ffcd3660">
              Vi har också en frivillig migration. Där finns det inte så många
              dörrar till Sverige. Men det kommer nya initiativ som vi senare
              i år kommer att diskutera här i kammaren. Det gäller då arbetskraftsinvandringen
              och möjligheten att komma till Sverige på andra sätt än enbart
              som flykting.
            </seg>
            <seg n="8f302967">
              Migrationen kan bidra till mycket som är positivt också för utvecklingsländerna.
              Det handlar om att människor kan åka ut, bilda sig och sedan återkomma
              till sitt hemland. Det handlar också om alla de pengar som personer
              som redan har lämnat sina länder återsänder till sina forna hemländer
              enorma belopp.
            </seg>
            <seg n="2bb34a71">
              När det gäller smittsamma sjukdomar och hälsohot har vi malaria,
              tbc, kolera och, inte minst, den stora hiv/aids-epidemin som det
              är viktigt att komma till rätta med eftersom de utgör enorma humanitära
              utmaningar för alla som är drabbade och bidrar till försämrade
              möjligheter till utveckling i de länder som är väldigt drabbade.
            </seg>
            <seg n="2dfccca0">
              Förra veckan deltog jag i FN i New York på ett högnivåmöte om
              hiv/aids. Där påtalade vi svenskar i väldig enighet vikten av
              SRHR, sexuell och reproduktiv hälsa och rättigheter samt kvinnors
              rätt till sin egen kropp och till sin egen sexualitet. Enligt
              dem som tidigare hade varit på sådana möten var intrycket att
              de värderingar som vi propagerar för när vi är där i dag diskuteras
              mycket mer omfattande även från andra länders sida än för bara
              två år sedan när ett liknande möte hölls.
            </seg>
            <seg n="b0dfbce1">
              När det gäller konflikter och sviktande situationer är Sverige,
              och måste fortsatt vara, aktivt i områden med konflikter och sköra
              demokratier. I morgon kommer vi att diskutera fortsatt svensk
              närvaro i Tchad där unga svenska tjejer och killar från försvaret
              varje dag gör goda insatser för att i möjligaste mån förbättra
              situationen för Tchads befolkning.
            </seg>
            <seg n="b5234f28">
              Ett antal av oss ledamöter här i kammaren var för ett par veckor
              sedan på besök i Liberia, ett land som har gått från brutalt inbördeskrig
              till att ha en folkvald demokratisk regering och dessutom den
              första demokratiskt folkvalda kvinnliga presidenten i Afrika.
              Men landet befinner sig samtidigt i situationen att relativt lite
              krävs för att kaos återigen ska ta över. Därför behöver vi och
              övriga vara med och stötta inte minst uppbyggnaden av samhällsinstitutioner.
            </seg>
            <seg n="3313d676">
              Fru talman! Många av världens länder står inför enorma utmaningar,
              men samtidigt finns det väldigt många framgångssagor och möjligheter.
              Jag är optimist. Jag är övertygad om att det inte var bättre förr,
              och lika övertygad är jag om att förutsättningarna för att det
              ska vara mycket bättre i morgon är mycket goda.
            </seg>
            <seg n="476dfa13">
              Jag tror och hoppas att den svenska politiken för global utveckling
              kan vara ett litet strå till denna stack.
            </seg>
          </u>
          <note type="speaker" n="5bfc469b">
            Anf. 93 KENT HÄRSTEDT (s) replik:
          </note>
          <u who="kent_harstedt_132546" xml:id="i-20fc9a32954ac839-1" n="576afe79">
            <seg n="b92b5081">
              Fru talman! Christian Holm sade att Sverige fått kritik för sin
              politik för global utveckling. Jag skulle vilja fråga Christian
              Holm av vem och när vi fått det.
            </seg>
          </u>
          <note type="speaker" n="77e09379">
            Anf. 94 CHRISTIAN HOLM (m) replik:
          </note>
          <u who="christian_holm_6f4d76" xml:id="i-37694eee4edd1c7b-1" n="1542b1ca">
            <seg n="c0e5d402">
              Fru talman! Jag kan ta upp min fusklapp. Jag sade att vi har
              fått mycket beröm. Men vi har fått kritik när det gäller genomförandet,
              att det inte genomförts i tillräckligt stor omfattning. Det är
              väl bland annat från OECD och från två olika oberoende instanser.
              Men det är kanske inte det viktigaste, utan det är att vi granskar
              vad som har skett, vad vi har gjort och hur vi kan se till att
              vi i framtiden gör det mycket bättre. Politik för global utveckling
              daterad år 2003 var en bra produkt, men också en bra produkt kan
              göras bättre.
            </seg>
          </u>
          <note type="speaker" n="b3cfacee">
            Anf. 95 KENT HÄRSTEDT (s) replik:
          </note>
          <u who="kent_harstedt_132546" xml:id="i-20fc9a32954ac839-2" n="576afe79">
            <seg n="0cfcfdf7">
              Fru talman! Det var intressant att höra. Jag har själv varit
              nere hos OECD och träffade då ordföranden i DAC i Paris. Jag vet
              inte om de har kommit med kritik mot Sverige för att vi inte med
              tillräcklig kraft har genomfört PGU; det känner i varje fall inte
              jag till. Jag känner alltså inte till att OECD har kommit med
              sådan kritik. Christian Holm kan kanske vid ett annat tillfälle
              precisera sig. Jag tror nämligen inte att lämnad uppgift är korrekt.
              Tvärtom tycker man att vår politik är framåtsyftande och intressant.
              Bland annat har vi fått beröm för det beslut vi har fattat här
              i riksdagen.
            </seg>
            <seg n="71112813">
              Vi ska göra det hela lite mer komplext. Det här ska inte bara
              få bli Christian Holms årliga hallelujatal till regeringens PGU-politik
              där allt är jättebra och roligt och där det blir ännu bättre i
              morgon, som Christian Holm sade. Jag tror inte att det är riktigt
              så enkelt.
            </seg>
            <seg n="76544c24">
              I årets PGU har vi sett en förflyttning mer åt tillväxt- och
              näringslivshållet. Det kan finnas bra delar där, men det är inte
              okomplicerat. Det här är en viktig del av politiken för global
              utveckling. Vi vet också att det i flera utvecklingsländer när
              näringslivet från den utvecklade världen med kraft ger sig in
              där oftast blir väldigt ojämlika villkor. Ofta skapas stora klyftor
              under åtminstone en omställningsperiod. Sådant ser vi i flera
              länder.
            </seg>
            <seg n="ddd9e1e7">
              Jag skulle vilja fråga Christian Holm: På vilket sätt vill ni
              medverka till att minska de sociala klyftorna i utvecklingsländerna?
              Ni lyckas ju inte med det i vårt eget samhälle. Här ökar ni klyftorna.
              Hur kan ni då med trovärdighet försöka motverka klyftor i utvecklingsländerna?
            </seg>
          </u>
          <note type="speaker" n="2f4e4c11">
            Anf. 96 CHRISTIAN HOLM (m) replik:
          </note>
          <u who="christian_holm_6f4d76" xml:id="i-37694eee4edd1c7b-2" n="1542b1ca">
            <seg n="1d0887a3">
              Fru talman! Jag ska försöka hålla mig borta från en diskussion
              om socialförsäkringar och arbetsmarknadspolitik i Sverige. Där
              kan vi väl se att tidigare regeringar skapat stora utanförskap.
              Det är vår förhoppning att inte skapa det vare sig i Sverige eller
              i något annat land.
            </seg>
            <seg n="e373c453">
              När det återigen gäller kritiken mot PGU är det som jag sagt,
              nämligen att vi har fått mycket beröm. Det är kanske inte fråga
              om direkta klagomål. Men om man följer upp vad som står om det
              vi ska göra kan man se att det kanske inte har gått så fort. Vi
              har inte lyckats omsätta i praktiken vad vi i talarstolar sagt.
              Det är den kritiken som jag avsåg.
            </seg>
            <seg n="3a0d9514">
              Tillväxt är viktigt. Jag tror att det fokuset är helt korrekt.
            </seg>
            <seg n="f7b93fc5">
              Vad gäller klyftor och liknande tror jag, som jag nämnde i mitt
              anförande, exempelvis på landreformen, på möjligheten för den
              lilla människan att få en lagstiftad äganderätt. Möjligheten att
              äga och att göra den sociala resan från att inte äga någonting
              till att få möjlighet att utveckla och öka sina tillgångar är
              grundläggande när det gäller att minska klyftorna.
            </seg>
            <seg n="c362e927">
              Absolut viktigast är att se till att de som har det allra svårast
              får det bättre, inte att se till att de som har det bra får det
              sämre. Det är där fokus måste ligga.
            </seg>
            <seg n="cb2c806b">
              Visst, om några blir jätterika på hederligt sätt ska de kunna
              bli det. Men det viktiga är att de som är riktigt fattiga kommer
              högre upp på den sociala stegen och får en värdigare tillvaro.
            </seg>
          </u>
          <note type="speaker" n="74d6016f">
            Anf. 97 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-66bef78889be4d24-0" n="a1ae5bae">
            <seg n="8981c5df">
              Fru talman! Christian Holm sade att det inte bara handlar om
              bistånd eller om det vi vanligtvis talar om i utrikesutskottet.
              Det håller jag fullständigt med om. Global utveckling ska handla
              om alla områden. Det var det som var meningen.
            </seg>
            <seg n="ea904856">
              Christian Holm nämnde migration. I skrivelsen på s. 96 står:
              Regeringen bedömer att Sveriges nationella politik för migration
              respektive vår utvecklingspolitik kan inte i alla delar och sammanhang
              ha gemensamma intressen. Jag som också arbetar med migrationspolitik
              vet att principen om reglerad invandring gör att vi inte i alla
              delar kanske kan ha dessa gemensamma intressen, även om jag inte
              håller med om att det ska vara så.
            </seg>
            <seg n="de67f8da">
              Jag skulle vilja höra Christian Holms syn på vad det är som gör
              att inte även migrationspolitiken ska inrymmas i vår svenska politik
              för global utveckling, alltså hela migrationspolitiken, inte endast
              det som handlar om arbetskraftsinvandring.
            </seg>
            <seg n="04706c14">
              Christian Holm talade också om klimatförändringar, vilket även
              jag var inne på i mitt anförande. Vi har en situation där Sverige
              går i bräschen för att försöka få en förändring också i internationella
              sammanhang. När det gäller Världsbankens stöd till energiinvesteringar
              berättade jag att enligt Naturskyddsföreningen går 95 procent
              av det stödet till just fossilbränsle, och 82 procent av det går
              till energi till nord i stället för till länderna i närområdet.
              Jag skulle vilja höra hur Christian Holm menar att Sveriges regering
              bör arbeta för att nå de mål man sätter upp.
            </seg>
          </u>
          <note type="speaker" n="91ea256b">
            Anf. 98 CHRISTIAN HOLM (m) replik:
          </note>
          <u who="christian_holm_6f4d76" xml:id="i-37694eee4edd1c7b-3" n="1542b1ca">
            <seg n="6ec39f91">
              Fru talman! Vad gäller migration nämnde jag båda kategorierna
              av migrationen. Det ena är flyktingmottagandet, det andra invandringen.
              Beträffande arbetskraftsinvandringen tycker jag att det känns
              bra att vi har en bred uppslutning i riksdagen för en förändring
              av lagstiftningen för arbetskraftsinvandring. Där är den borgerliga
              alliansen och Miljöpartiet överens. Det tror jag kommer att vara
              bra för migrationen framöver.
            </seg>
            <seg n="3896a29e">
              Vad gäller flyktingmottagandet tror jag att vi har mycket att
              göra även på det området. Vi tar emot många flyktingar. Vi behöver
              arbeta för att göra flyktingmottagandet mer effektivt också i
              andra sammanhang där vi är aktiva, exempelvis inom EU. Där finns
              mycket att göra. Vidare måste vi se till att de personer som kommer
              till Sverige får möjlighet att komma in i det svenska samhället.
            </seg>
            <seg n="938ec4dc">
              Beträffande klimatförändringar kan jag bara hålla med Bodil.
              Sverige går, och har gått, i bräschen. Jag tror att det finns
              mycket att göra på det området; det går att utveckla väldigt mycket.
              Här har svensk industri stora möjligheter att bidra eftersom miljöteknikföretagen
              i Sverige ligger i framkant. Genom kloka beslut kan även politiken
              spela stor roll. Jag hoppas att Klimatkommissionen ska komma med
              många konkreta och bra förslag, och där har ju Sverige en nyckelroll.
            </seg>
          </u>
          <note type="speaker" n="2ed49bfd">
            Anf. 99 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-66bef78889be4d24-1" n="a1ae5bae">
            <seg n="63562264">
              Fru talman! När det gäller flyktingmottagandet fick vi just i
              dag ett nytt vägledande beslut från Migrationsverket som inte
              var särskilt upplyftande. Det innebär att även ensamkommande barn
              utan föräldrar i hemlandet ska skickas tillbaka. Det tycker jag
              inte är värdigt en generös och human flyktingpolitik, vilket vi
              brukar säga att den svenska flyktingpolitiken är. Jag vet att
              det egentligen inte hör till denna fråga, men jag tycker att migrations-,
              asyl- och flyktingpolitiken är en del av vår politik för global
              utveckling, alltså inte bara det som gäller arbetskraftsinvandring.
              Asylfrågan är mycket viktig.
            </seg>
            <seg n="6f512429">
              Ja, svensk industri kan naturligtvis ha en stor roll att spela
              i många av de länder som vi nu agerar tillsammans med. Men då
              gäller det att de är med från början och söker stöd från Världsbanken
              för förnybara projekt. De kanske också behöver hjälp från svenska
              myndigheter. Sedan gäller det att de beter sig korrekt när de
              väl är i det andra landet. Vi ska inte behöva höra talas om korruptionsskandaler
              med svenska bolag inblandade, varken i Latinamerika eller någon
              annanstans. Sådant vill jag inte höra när jag besöker länderna.
            </seg>
            <seg n="46509837">
              En fråga som inte tagits upp men som är mycket viktig och som
              jag vill passa på att ta upp med Christian Holm har även den med
              industrin att göra, nämligen vapenexporten. Som jag förstått det
              hela finns det förslag om att vi i Sverige ska öppna upp för att
              sälja vapen till krigförande länder. Vi motsätter oss starkt att
              man ska kunna göra det. Jag tycker inte att det ska vara lättare
              att exportera krigsmateriel till krigförande länder, till exempel
              USA eller Storbritannien, och vi ska inte heller skicka vapen
              till Indien eller Pakistan, som är i konflikt med varandra. Vi
              borde inte sälja vapen till länder där det finns en stor del fattiga
              som dessa länder inte kan försörja.
            </seg>
          </u>
          <note type="speaker" n="32ac9577">
            Anf. 100 CHRISTIAN HOLM (m) replik:
          </note>
          <u who="christian_holm_6f4d76" xml:id="i-37694eee4edd1c7b-4" n="1542b1ca">
            <seg n="f0f4f029">
              Fru talman! Om vi börjar där Bodil Ceballos slutade, med frågan
              om vapen, vill jag säga att jag inte ska föra någon vapendiskussion.
              Det är inte något av mina specialområden. Vi har olika synpunkter
              på vapenexporten, det är helt klart. Det finns reglerat till vilka
              vi kan och inte kan sälja vapen. Att bedöma om vi ska sälja vapen
              till länder där det finns fattiga om jag uppfattade det rätt blir
              väldigt konstigt, alltså om vi ska göra en sådan bedömning. Däremot
              kan man tycka att de gör korkade prioriteringar, men då kommer
              vi in på det som vi kallar ägarskapet för de olika länderna. Man
              kan naturligtvis diskutera om vi ska bestämma hur de använder
              sina pengar. Det finns en hel del länder som vi inte säljer vapen
              till, vilket kan vara befogat.
            </seg>
            <seg n="9dff7b43">
              Vad gäller korruption tror jag att alla sju partier i riksdagen
              är ganska eniga; någon får rätta mig om jag har fel. Jag tror
              inte att någon av kammarens ledamöter vill se svenska företag,
              eller några andra, inblandade i korruption. Det är också ett prioriterat
              område i svensk biståndspolitik.
            </seg>
          </u>
          <note type="speaker" n="4498424a">
            Anf. 101 HANS LINDE (v) replik:
          </note>
          <u who="hans_linde_f4736f" xml:id="i-ada20e1c466d2e67-1" n="69f203e0">
            <seg n="b7286869">
              Fru talman! I den nya moderata biståndspolitiken står de utländska
              investeringarna och den ökande tillväxten i centrum. Vi har alla
              hört de ganska abstrakta resonemangen; de ligger på ett tämligen
              högt teoretiskt plan. Det kanske vore intressant att bryta ned
              den nya regeringens politik för global utveckling till konkreta
              fall.
            </seg>
            <seg n="560db354">
              I Fungurume i Demokratiska republiken Kongo bedriver det svensk-kanadensiska
              gruvbolaget Lundin Mining sedan mer än tio år ett gruvprojekt.
              År 1996 utlovade man en donation till den dåvarande diktatorn
              Mobutu. När denne störtades i ett inbördeskrig betalade man ut
              25 miljoner kronor till ett företag som ägdes av den nye ledaren
              Kabila. Invånarna har tvingats flytta från sina hem runt gruvan
              i Fungurume. Husen har rivits. De har tvingats lämna sina åkermarker
              utan att få fullgod ersättning. Lundin Mining har avsatt 0,3 procent
              av sina vinster till en social fond som ska gynna befolkningen
              runt Fungurume.
            </seg>
            <seg n="84a6073d">
              Ofta målas det svenska näringslivets verksamhet utomlands i något
              slags rosa skimmer, men i Fungurume förekom i januari upplopp
              och till och med kravaller när folk protesterade mot det svensk-kanadensiska
              företaget Lundin Mining och dess framfart i bygden.
            </seg>
            <seg n="4a871e1a">
              När det gäller den nya moderatmärkta politiken för global utveckling,
              som vi diskuterar i kväll och ska rösta om i morgon, skulle det
              vara intressant att få veta på vilket sätt den leder till att
              befolkningen i Fungurume får en större del av vinsterna från Lundin
              Mining och på vilket sätt politiken för global utveckling, såsom
              den presenterats av den borgerliga regeringen, leder till att
              mer pengar går till Demokratiska republiken Kongos skolor, sjukvård
              och infrastruktur i stället för till Lundin Minings stängda styrelserum.
            </seg>
          </u>
          <note type="speaker" n="c2e8ff3f">
            Anf. 102 CHRISTIAN HOLM (m) replik:
          </note>
          <u who="christian_holm_6f4d76" xml:id="i-37694eee4edd1c7b-5" n="1542b1ca">
            <seg n="20cabff7">
              Fru talman! Jag kan inte detaljfrågorna när det gäller vartenda
              företag, men vi kan väl tala övergripande om dem. Det finns företag
              som gör bra saker, och det finns företag som gör fel. Så är det
              definitivt. Något som vi ofta diskuterar, inte minst i utskottet,
              gäller just CSR, corporate social responsibility . Det är en viktig
              del. Givetvis ska svenska företag, och även andra företag, bete
              sig väl både i andra länder och här hemma.
            </seg>
            <seg n="936e51c1">
              Hur kommer det folk till godo? Givetvis är det så att om ett
              företag eller ett entreprenörskap skapas i ett land innebär det
              att fler kan komma i arbete och få en inkomst. Sedan fungerar
              det på samma sätt som i Sverige: Har vi många i utanförskap kommer
              det mindre pengar till folket, men också mindre pengar till statskassan.
            </seg>
            <seg n="669364d7">
              Det gäller för vår del som partner och samarbetsland eller i
              vissa fall biståndsgivare respektive biståndsmottagare att vi
              är med och bygger upp samhällsstrukturer som ser till att man
              bejakar folks intressen.
            </seg>
          </u>
          <note type="speaker" n="a6625762">
            Anf. 103 HANS LINDE (v) replik:
          </note>
          <u who="hans_linde_f4736f" xml:id="i-ada20e1c466d2e67-2" n="69f203e0">
            <seg n="fd9a5f11">
              Fru talman! Jag tror inte att någon i befolkningen i Fungurume
              följer den här debatten, dels eftersom de inte pratar svenska,
              dels därför att man i Demokratiska republiken Kongo under en lång
              period har haft en politik som har omöjliggjort för människorna
              att ta del av utbildning och infrastruktur och följa omvärlden
              genom till exempel Internet.
            </seg>
            <seg n="7aa0e2ae">
              Men jag tror knappast att befolkningen i Fungurume skulle vara
              nöjd med Christian Holms svar.
            </seg>
            <seg n="4dc8ee8c">
              Det första han säger är att den stora lösningen för Fungurumes
              befolkning är att de ska bli entreprenörer. Det är lätt att säga
              det, att peka på världens fattiga och säga: Ta er i kragen! Lyft
              upp er! Fixa till er situation!
            </seg>
            <seg n="f8b6beb9">
              Det andra Christian Holm lyfter fram är CSR-frågorna. Det är
              visserligen viktigt att vi här i Sverige ställer krav på vårt
              svenska näringsliv ute i världen. Men det centrala är inte att
              vi ska ta ansvar för svenska företags verksamhet, utan att det
              finns möjligheter, verktyg och makt för länder runt om i Afrika,
              Asien och Latinamerika att ställa krav på de företag som är verksamma
              i deras länder, på samma sätt som vi här i Sverige kan utforma
              vår lagstiftning och ställa krav på de företag som är verksamma
              i vårt land.
            </seg>
            <seg n="927887df">
              Genom de pågående EPA-förhandlingarna ställer den svenska regeringen
              krav på att de så kallade Singaporefrågorna ska inkluderas. Det
              handlar om utländska investeringar. Genom den svenska regeringens
              handelspolitik kommer man att göra det betydligt svårare för regeringen
              i Demokratiska republiken Kongo att ställa krav på social och
              miljömässig hänsyn. Några av de verktyg man har i dag, som är
              ytterst bristfälliga för att kräva att ett företag som Lundin
              Mining ska ta hänsyn till befolkningens behov, minskar och försvinner
              med den här regeringens politik.
            </seg>
            <seg n="4dc49aa3">
              Den brittiska regeringen har valt att kräva att de så kallade
              Singaporefrågorna ska lyftas ut ur EPA-avtalen, men den svenska
              regeringen håller hårdnackat fast vid att man ska ha kvar de här
              frågorna, som ingen i Afrika vill ha. Ingen vill ha de här regelverken,
              som försvårar för Demokratiska republiken Kongo och övriga afrikanska
              stater att ställa krav på social och miljömässig hänsyn.
            </seg>
          </u>
          <note type="speaker" n="a8f81a9e">
            Anf. 104 CHRISTIAN HOLM (m) replik:
          </note>
          <u who="christian_holm_6f4d76" xml:id="i-37694eee4edd1c7b-6" n="1542b1ca">
            <seg n="41a194ec">
              Fru talman! Som jag sade är inte entreprenörskap och företagande
              en garanti för att man får en bra politik. Det är inte heller
              så att jag har sagt att alla ska bli entreprenörer. Däremot hoppas
              jag att det är fler som blir det. Men entreprenörskap är ingen
              garanti för att man inte har en korkad politik. En dålig politik
              kan försvåra på andra sätt, även om man har ett entreprenörskap.
              Det är ett problem i sig.
            </seg>
            <seg n="ab639e6f">
              Om man får i gång ett entreprenörskap behöver man ändå även andra
              samhällsinstitutioner. Man behöver skolor och sjukhus. Alla kommer
              inte att behöva vara entreprenörer. Men det handlar till syvende
              och sist om att jobben ska skapas någonstans, så att man kan finansiera
              övrig verksamhet.
            </seg>
            <seg n="bdf1a975">
              För svensk del kan vi givetvis påverka på olika sätt genom att
              ställa krav. Men alla vi konsumenter kan också påverka genom att
              undersöka vad det är vi köper. Du kan när du går och handlar ta
              reda på vad det är du köper. Jag kan göra det när det är jag som
              handlar. Miljö- och klimatdebatten hade absolut inte blivit så
              här stor om det inte hade funnits ett folkligt engagemang kring
              frågorna. Politik i all ära, men det är engagemang hos gräsrötter
              som är det grundläggande och viktiga.
            </seg>
          </u>
          <note type="speaker" n="f5c13635">
            Anf. 105 KERSTIN LUNDGREN (c):
          </note>
          <u who="kerstin_lundgren_66285f" xml:id="i-4a217f8c789e9d3f-0" n="2304d541">
            <seg n="c822fdbe">
              Fru talman! Politiken för global utveckling har ett mycket starkt
              stöd här i riksdagens kammare och har haft det genom åren. Som
              framgått av debatten togs det första beslutet 2003. Sverige har
              på det sättet varit lite grann av ett föregångsland för att försöka
              se möjligheterna till utveckling genom en politik över hela fältet,
              inte bara när det gäller biståndsområdet. Det har varit en politik
              som handlat om samstämmighet för en rättvis och hållbar global
              utveckling.
            </seg>
            <seg n="461f7359">
              Fru talman! Den grund som riksdagen har lagt fast ligger fortfarande
              fast. Det finns inga förändringar därvidlag.
            </seg>
            <seg n="b13b8a80">
              Vi har nu att behandla en skrivelse som regeringen har presenterat.
            </seg>
            <seg n="5ebd49b2">
              Fattigdomsbekämpningen med individen i centrum är central, precis
              som ett starkt rättighetsperspektiv och utveckling för frihet.
              Under de år som gått har utvecklingen visat bristande politiskt
              ägarskap för politiken, bristande förståelse för vad politiken
              betyder i praktiken samt avsaknad av strategier för politiskt
              genomförande. Det, fru talman, leder till en och annan slutsats
              i den skrivelse som ligger på vårt bord.
            </seg>
            <seg n="0d4dc933">
              Hur ska samstämmighet och samverkan bidra till hållbar utveckling
              med insikten om att biståndet är en del, men inte hela politiken?
              Hur ska vi jobba för att tydliggöra målkonflikter? De finns; det
              är alldeles klart. Hur ska vi tydliggöra dem för att få medvetna
              och övervägda politiska beslut? Med det underlag som nu finns
              från utskottet på kammarens bord hoppas jag att regeringen ska
              ha en bra grund att arbeta utifrån.
            </seg>
            <seg n="6beb7f30">
              Fru talman! En viktig del i detta handlar om att fokusera. Det
              finns 65 mål med i redovisningen från regeringen. Det är ett mycket
              brett spektrum över en mängd olika målområden. Jag kan förstå
              att det inte är så lätt att se hur broarna går mellan de olika
              målen och hur samstämmigheten verkligen når framgång när det gäller
              de fattigas perspektiv och att nå utveckling.
            </seg>
            <seg n="3bdb814e">
              Det är bra att regeringen fokuserar. Här handlar det om sex globala
              utmaningar, som regeringen väljer att uttrycka det, utmaningar
              som var för sig har olika fokusområden under sig, sammantaget
              18 uttalade områden. De är valda därför att Sverige kan göra skillnad,
              därför att vi har erfarenhet, därför att vi har jobbat inom ett
              antal fält sedan tidigare och därför att vi kanske har större
              möjligheter än andra som vi verkar tillsammans med att åstadkomma
              en förändring, inte bara här i kammaren, utan ute i fält, ute
              hos de enskilda människorna, med individen i centrum.
            </seg>
            <seg n="a756262b">
              Det handlar om att följa ett antal frågor under ett antal år.
              Det handlar om att klara av att åstadkomma mål som går att utvärdera
              och följa upp. Här, fru talman, tror jag att regeringen har en
              del kvar att göra. Det kan också utskottet notera. Det krävs en
              del fortsatt utvecklingsarbete för att komma i mål på det området.
            </seg>
            <seg n="f809f480">
              Fru talman! Utmaningarna handlar om att man analyserar hoten
              mot utvecklingen. Christian Holm har tidigare berört de sex områdena.
              Låt mig bara peka på förtrycket. Det handlar om mänskliga rättigheter,
              inte styckvis och delt, utan helt. De mänskliga rättigheterna
              har nu 60 år på nacken, är föremål för mycket diskussion och utmanas
              av många, inte minst i FN-systemet. Det är viktigt att vi klarar
              att hålla fokus.
            </seg>
            <seg n="0f1f6224">
              Det finns naturligtvis också en insikt om att där mänskliga rättigheter
              förtrycks, där yttrandefrihet inte finns, där kommer man inte
              heller att kunna nå fram till att förändra de fattiga och mest
              utsatta människornas situation. Där kommer ekonomisk tillväxt
              inte att leda till en förändring, utan bara till att berika ett
              fåtal.
            </seg>
            <seg n="07c9a06d">
              När det gäller frågan om ekonomiskt utanförskap tycker jag att
              utskottet gjort en bra utfrågning. Vi hade en utfrågning om politik
              för global utveckling innan vi lade fast texten i betänkandet
              i utskottet.
            </seg>
            <seg n="4c343ddb">
              Vi hade bland annat de Soto på besök hos oss här i riksdagen
              och diskuterade hur politik för global utveckling fungerar sett
              utifrån ett helt annat perspektiv. Det var ett oerhört intressant
              inslag. Just att se på utveckling med andra ögon än våra nordiska
              svenska från väst är väldigt viktigt för att få en bild.
            </seg>
            <seg n="3dcb5822">
              En tydlig signal var att människor inte själva som individer
              får makt och möjligheter att förändra sin situation därför att
              de lever i ett rättslöst samhälle. Bortåt fyra miljarder människor
              bor i ett rättslöst samhälle.
            </seg>
            <seg n="bc284e9f">
              Där skapas inte heller möjlighet till förändring. Där lämnas
              människor utanför. Där når utvecklingsinsatserna inte fram och
              leder inte till en politik för global utveckling som når den enskilde
              individen och klarar fattigdomsperspektivet. Det är därför viktigt
              att arbeta på det området.
            </seg>
            <seg n="92c14c56">
              Det handlar självklart också om klimatförändringarna och miljöpåverkan.
              Vi ska göra rätt när det gäller vårt bistånd oavsett om det är
              bilateralt eller multilateralt, om det är inom EU eller hur vi
              nu jobbar. Det är även här en fråga om en politik för global utveckling
              och samstämmighet mellan många områden.
            </seg>
            <seg n="ecc9ab56">
              Det är de fattiga människorna som kommer att drabbas hårdast
              om vi inte klarar klimatfrågorna. Det handlar om en fortsättning
              på Kyotoprocessen som verkligen kan göra skillnad. I annat fall
              kommer all politik för global utveckling att förödas på grund
              av klimatförstöring. Det leder i sin tur till migrationsströmmar,
              sjukdomar och hälsohot och naturligtvis nya konflikter som vi
              redan har sett alltför många av för att kunna nå verklig förändring
              och millenniemålen.
            </seg>
            <seg n="cf2d73ab">
              Fru talman! Det är en bra ansats också från regeringens sida
              när man markerar att det inte handlar om att se från en dag till
              en annan och utvärdera, utan det krävs ett längre tidsperspektiv.
              Utifrån de bilder som vi har sett i utskottet saknas just det
              perspektivet. Vi tittar ofta från ett år till ett annat men vi
              ser inte till de långa linjerna och vad våra insatser leder till
              i verkligheten.
            </seg>
            <seg n="bd1403a1">
              Jag hoppas att regeringen när den återkommer år 2010 har gjort
              bruk av sitt PGU-ansvar och gjort konsekvensbedömningar, jobbat
              med PGU-forum och verkligen använt hela regeringen också i EU-rollen
              för att åstadkomma en förändring.
            </seg>
            <seg n="8bbaffcc">
              Jag hoppas också att man då har sett det som jag tycker att den
              här kammaren ibland missar. Det är insikten om att det inte handlar
              om att diskutera enskilda budgetområden utifrån enbart ett svenskt
              perspektiv. Det handlar om politik för global utveckling och helhet
              och inte den svenska ensidigheten.
            </seg>
            <seg n="89904cbd">
              Fru talman! Vi jobbar utifrån grundläggande värden. Det handlar
              om respekt för mänskliga rättigheter, demokrati, god samhällsstyrning,
              jämställdhet och hållbar utveckling.
            </seg>
            <seg n="bcba8e41">
              Det var lite spännande att höra här tidigare att oppositionen
              aldrig någonsin tidigare varit så enig. Det finns 30 reservationer,
              och man står bakom 13 samlat i oppositionen. Det är möjligen det
              mått som man ser på den strålande enigheten.
            </seg>
            <seg n="f99fe3fd">
              Fru talman! När man tittar på de 13 reservationerna som den samlat
              sig bakom funderar man: Vad står den för? Vad är alternativet?
              Jag känner verkligen att det vore spännande att bjuda på den soppan
              så att alla skulle kunna smaka, för jag tycker lite grann att
              det handlar om att koka soppa på en spik.
            </seg>
            <seg n="31a3cb9e">
              Ta bara reservation 1 där man uttrycker oro över att vår minister
              inte riktigt skulle vilja vara ansvarig för PGU. Det verkar vara
              huvudkärnan i reservationen. Det andra som står där är att man
              vill ha en stark samstämmighetspolitik.
            </seg>
            <seg n="a73629dc">
              Fru talman! Det är spännande, men hur ser den politiken ut? Hur
              är alternativet? Det sägs ingenting om det i reservation 1. Men
              man kan läsa lite vidare i de andra reservationerna. Jag saxar
              ur dem.
            </seg>
            <seg n="6e13a13c">
              Det handlar om alkoholens roll, enskilda svenska organisationers
              informationsverksamhet i Sverige, att Sveriges regering ska se
              till att stänga skatteparadis och att vi ska problematisera relationen
              mellan tillväxt och fattigdomsbekämpning.
            </seg>
            <seg n="62d0f677">
              Det finns en reservation om SRHR som för mig utifrån utskottets
              beskrivning i texten blir helt obegriplig. Vad är alternativet
              till det som står i utskottets text?
            </seg>
            <seg n="a3143df3">
              Det finns en reservation om att utskottet utelämnar rätten till
              mat. Varifrån får man det, fru talman? Om oppositionen läser utskottets
              betänkande ser den att utskottet skriver om detta som en mänsklig
              rättighet. Är det inte just det som vi pratat om, att de mänskliga
              rättigheterna är odelbara? Har inte regeringen agerat både före
              mötet med FAO i Rom och på Rommötet?
            </seg>
            <seg n="d00a197e">
              Fru talman! När man läser de 13 av 30 reservationer som den strålande
              oppositionen enat sig bakom begrundar man hur alternativet ser
              ut. Hur ser den alternativa, samstämmiga politiken ut?
            </seg>
            <seg n="e871fb0e">
              Fru talman! Jag landar bara i en slutsats. Jag yrkar bifall till
              utskottets förslag till beslut och avslag på reservationerna.
            </seg>
          </u>
          <note type="speaker" n="294c0fae">
            Anf. 106 BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-6c33f93c48562cd7-0" n="085f8576">
            <seg n="d29b1717">
              Fru talman! I dag skriver vi den 16 juni 2008. Utanför denna
              kammare vilar ett soligt, skimrande och vackert Helsingfors. Vi
              alla som är samlade i denna riksdag är oerhört privilegierade
              individer.
            </seg>
            <seg n="e1340628">
              Vi hör till de 46 procent av världsbefolkningen, det vill säga
              tre miljarder individer i totalt 90 länder, som lever i stater
              där man kan tycka, tänka och tro fritt. Vi är privilegierade för
              att vi lever i ett av de 75 länder i världen där pressfriheten,
              yttrandefriheten och tryckfriheten respekteras.
            </seg>
            <seg n="c5ba95ac">
              Vi lever i ett land där vi kan välja vem vi vill älska och leva
              våra liv med oavsett om vi älskar någon av samma kön eller motsatt.
              I resten av världen är homosexualitet förbjudet i över 80 länder.
            </seg>
            <seg n="c5fb0c7c">
              Vi är privilegierade för att vi lever i en värld där vi har förmånen
              som folkvalda att i våra egna beslut representera den ideologi,
              de väljare och de människor som har röstat fram oss i fria och
              demokratiska val.
            </seg>
            <seg n="f9cdafda">
              Även om många utmaningar återstår i svensk politik för global
              utveckling för att just försvara grundläggande mänskliga fri-
              och rättigheter är världen utanför denna kammare betydligt mindre
              solig och somrig.
            </seg>
            <seg n="b5d0bb75">
              Som flera talare nämnt under debatten var det sannerligen inte
              bättre förr. Frihandeln, demokratin och friheten har gjort nya
              segrar varje dag på detta jordklot. De tar människor ur fattigdom.
              Men samtidigt är svält, förtryck och naturkatastrofer samt diktatur
              en vardag för alltför många miljarder människor på denna jord.
            </seg>
            <seg n="4820578f">
              I morse och vid lunchtid när jag skrev ihop detta gick jag in
              på några av de humanitära sajter som finns på nätet för att se
              vad som just händer denna dag, måndagen den 16 juni 2008. Det
              var en ganska krass verklighet som bredde ut sig.
            </seg>
            <seg n="7f537440">
              Det kommer in nya rapporter om den svältkatastrof som breder
              ut sig på Afrikas horn. Miljoner barn i Etiopien och Somalia riskerar
              att dö svältdöden.
            </seg>
            <seg n="886e3f61">
              Vi har elva dagar kvar till valet i Zimbabwe. Det är elva dagar
              av tortyr, terror och lidande men också ett outsläckligt hopp
              om att diktaturen ska falla och att det zimbabwiska folket ska
              få sin välförtjänta demokrati. Oavsett hur det valet går kommer
              vi alla att behöva reflektera över hur vi ska skapa och bygga
              upp en solid post-Mugabe-fond.
            </seg>
            <seg n="6621e2c2">
              Vi har sett hur naturkatastrofer under våren i Burma och Kina
              har släckt tusentals liv. Vi har sett hur korrupta diktatoriska
              regeringar på plats ofta struntar i sina lidande befolkningar
              för att diktaturfasaden inte ska rämna. De säger nej till att
              släppa in utländska hjälparbetare. Skyldigheten att skydda borde
              omvärderas och uppvärderas i global politik.
            </seg>
            <seg n="d791f8fa">
              Denna debatt handlar mycket om att främja frihet och demokrati.
              Den handlar om att bekämpa fattigdom och svält. Den handlar om
              att inte vika en tum när mänskliga fri- och rättigheter kränks.
              Den handlar om att sträva efter en biståndspolitik som både är
              glasklar värderingsmässigt och modig i handling. Det kanske är
              den viktigaste utmaningen som alla parlamentariker har i en värld
              i dag där knappt hälften av världsbefolkningen lever i fria stater.
            </seg>
            <seg n="ccd0f6a6">
              Som liberal är jag noga med att betona att bistånd aldrig kan
              krossa världsfattigdomen. Det är den fria handeln, den öppna marknaden
              utan tullar och hinder, som är det bästa sättet att bekämpa klyftan
              mellan rika och fattiga länder. Däremot är bistånd rätt använt
              ett mycket effektivt smörjmedel för att främja demokrati och rättsstat
              och skapa de tydliga reglerna för en fungerande marknad med privat
              ägande. För att uttrycka det med den amerikanske presidenten John
              F. Kennedys ord: Om det fria samhället inte kan hjälpa de många
              som är fattiga kan det aldrig rädda de få som är rika. Jag tycker
              att världsutvecklingen är ett ganska spännande exempel på det.
            </seg>
            <seg n="02a6357f">
              Men frihandeln i sig räcker inte som metod vare sig för att bygga
              upp Irak igen, ge bromsmediciner åt hivsjuka barn i södra Afrika
              eller stärka kvinnors rätt till fri abort i u-länder. Därför behöver
              vi också ett generöst solidariskt men också kravinriktat bistånd.
            </seg>
            <seg n="d291e3f1">
              Att ställa krav är att bry sig, brukar vi säga i mitt eget folkparti.
              Det stämmer också på detta fält. Enprocentsmål är inte heller
              i sig ett politiskt mål, men det är en viktig garant för att världens
              fattiga inte ska svikas som en temporär budgetregulator. Därför
              ska det kraftfullt vara kvar.
            </seg>
            <seg n="36d392a6">
              All politik består av tre stycken utgångspunkter principer, prioriteringar
              och pengar. I denna debatt om biståndets vara brukar vi häfta
              oss fast vid pengaaspekten. Visst är den oerhört viktig, men i
              de brösttoner som hörs framför allt i socialdemokratin, Vänsterpartiet
              och Miljöpartiet tycks ofta distans saknas.
            </seg>
            <seg n="71e35e5a">
              Om man räknar bort alla avräkningar från biståndsramen jag talar
              om skuldavskrivningar, flyktingmottagande, EU-bistånd, administration
              med mera, ökade biståndsanslaget med 2 miljarder kronor från 2007
              till 2008. Totalt sett har avräkningarna denna gång minskat från
              biståndsramen med 100 miljoner kronor jämfört med 2007. Vi kan
              ha synpunkter på avskrivningar, EKN med mera. Ibland förlorar
              man strider. Det är jag den första att ödmjukt skriva under på.
              Vi är fyra partier i en borgerlig alliansregering fyra partier
              med ibland olika högt tonläge i olika frågor och olika prioriteringar
              när det gäller vad vi väljer att lyfta fram. Men över lag har
              det svenska biståndet ökat, och det ska man vara stolt över.
            </seg>
            <seg n="18877fe1">
              Totalt kan man räkna ut att ökningen blir 7 miljarder under mandatperioden.
              Det är en höjning med 25 procent jämfört med Socialdemokraternas
              sista budget på biståndsfronten.
            </seg>
            <seg n="a3d5edc5">
              I genomsnitt uppnådde Socialdemokratiska regeringar under sina
              tolv år vid makten med stöd av Vänsterpartiet och Miljöpartiet
              0,8 procent av bnp eller bni i bistånd. Borgerliga regeringar
              i början av 1990-talet och nu under alliansregeringen har däremot
              konsekvent uppnått 1 procent. Skillnaden mellan 0,8 procent och
              1 procent i bistånd under tolv år handlar om hela 41 miljarder
              kronor. 41 miljarder kronor är vad fattiga människor gick miste
              om under tolv år av socialdemokratiskt styre med stöd av Vänsterpartiet
              och Miljöpartiet. Man tycker att Socialdemokraterna kanske borde
              notera bjälken i det egna ögat innan man påtalar alla brister
              hos andra.
            </seg>
            <seg n="c0fa6031">
              Jag är inte helnöjd på alla punkter; det är jag den första att
              erkänna. Det är ganska sorgligt att inte kunna ägna sig åt ett
              uns av självkritik. Men självkritik av sund art har väl aldrig
              varit socialdemokratins främsta gren politiskt sett.
            </seg>
            <seg n="d655edd5">
              Många av oss härinne skänker regelbundet pengar till olika biståndsorganisationer.
              Min favorit på området är Läkare utan gränser, vars fantastiska
              arbete jag har bevittnat på fält i alltifrån folkmordets Darfur
              till arbetet för att hjälpa hivsjuka i södra Afrika eller andra
              konfliktzoner.
            </seg>
            <seg n="1c8bcd89">
              Det som är unikt med Läkare utan gränser är att i deras arbete
              vet jag konkret vad mina pengar går till. 1 000 kronor kan betala
              fyra kirurgiska kit för behandlingen av splitterskador. 500 kronor
              kan behandla 100 personer för hjärnhinneinflammation. 250 kronor
              kan rädda livet på ett mycket svårt undernärt barn. 150 kronor
              kan rädda 15 personer från att dö i kolera. 70 kronor kan ge tre
              barn ett livslångt vaccinationsskydd mot mässlingen.
            </seg>
            <seg n="425d47c4">
              Visst är bilateralt och multilateralt bistånd och bistånd till
              enskilda organisationer från staten mycket mer komplext och komplicerat
              än så. Det handlar ofta om processer som kan vara oerhört svåra
              att mäta. När blir ett land demokratiskt? Vad bidrog svenska miljoner
              med för att kunna påverka detta i rätt riktning? Vet vi exakt
              hur mycket en svensk stödinsats kan ha hjälpt för att förhindra
              ett folkmord i ett konfliktområde? Ibland är det inte enkelt att
              veta exakt. Men det är oerhört viktigt att pengarna redovisas
              tydligt och att vi ser att de gör nytta.
            </seg>
            <seg n="111e72bf">
              Det ska självfallet vara nolltolerans mot korruption i biståndet.
              Inte en krona ska få gå till diktatorers fickor. Men vi måste
              också en gång för alla i denna kammare få vara stolta över att
              Sverige är ett av de få länder i världen som står upp för den
              globala solidariteten på ett bra sätt. Glöm inte detta! Sverige
              är ett av ett fåtal länder som lever upp till ett enprocentsmål,
              och tillhör de endast fem länder som lever upp till FN:s mål om
              0,7 procent i bistånd. Det är något som jag tycker alla ska uppmärksamma.
            </seg>
            <seg n="d25e6a69">
              Miljoner barn världen över i fattiga länder får gå i skolan tack
              vare svenskt bistånd. Om inte Sverige hade funnits exempelvis
              i Sri Lanka eller Tanzania skulle man inte i dag ha haft en läskunnighet
              bland barn, vuxna och ungdomar på uppemot 95 procent.
            </seg>
            <seg n="a554135a">
              Oppositionspartier i många av världens svåraste diktaturer skulle
              inte heller överleva utan svenskt stöd. De insatser vi gör på
              Kuba, i Zimbabwe, i Vitryssland och i många andra länder är otroligt
              viktiga. De spelar roll. De gör skillnad.
            </seg>
            <seg n="35c00ecc">
              Tusen och åter tusen kvinnor skulle också stå utan rättigheter,
              mödravård och preventivmedel utan svenska insatser. Jag skulle
              vilja säga att många länder, inte minst i södra Afrika, knappast
              skulle ha över 25 procent kvinnliga parlamentariker i sina parlament
              om det inte hade gjorts ambitiösa biståndssatsningar där vi har
              tryckt på och försvarat kvinnors rättigheter.
            </seg>
            <seg n="e1ef412f">
              Jag tror att det är skönt för vår biståndsminister Gunilla Carlsson
              att känna ett starkt stöd från denna kammare både när det gäller
              inriktning och andra aspekter av biståndet.
            </seg>
            <seg n="c15ad100">
              Den mest positiva utvecklingen med alliansregeringens biståndspolitik
              för mig som folkpartist är inriktningen på värderingar. Demokrati
              är inte kompromissbart, och marknadsekonomi är det enda sunda
              ekonomiska system som fungerar. Man kan aldrig avvika från de
              punkterna.
            </seg>
            <seg n="ed462629">
              Vi ser också för första gången i svensk historia att just demokrati
              och mänskliga rättigheter ses som en absolut huvudprioritering
              i utvecklingssamarbetet. Det är en stor framgång för oss i Folkpartiet.
              För första gången ser vi också hur jämställdhet och kvinnors roll
              i utvecklingen läggs sida vid sida med demokrati och miljö, som
              är det tredje spåret. Det är också väldigt glädjande.
            </seg>
            <seg n="d6c99a94">
              Jag ser fram emot att tillsammans med er i utrikesutskottet och
              tillsammans med regeringen, förstås, längre fram arbeta fram en
              skrivelse för just demokratibistånd och bistånd för demokrati
              och se hur vi ska kunna förankra detta. Jag tror att det finns
              många spännande åsikter både från höger och vänster på hur det
              arbetet ska kunna bli bättre.
            </seg>
            <seg n="daa43f79">
              En av de absoluta hjärtefrågorna för oss i Folkpartiet är yttrandefrihet.
              Vi tycker att det är jätteviktigt att regeringen en gång för alla
              öronmärker mer pengar till detta arbete.
            </seg>
            <seg n="16290f8b">
              Jag vill avsluta med att rikta en uppmaning till vår duktiga
              biståndsminister Gunilla Carlsson. Det gäller förstås Rysslandsbiståndet,
              som har debatterats i denna kammare tidigare, i interpellationer,
              skriftliga frågor och annat. Jag vet att biståndsministern tillsammans
              med utrikesminister Carl Bildt med flera nu försöker söka vägar
              för hur vi återigen ska kunna se till att detta stöd kommer upp
              och blir starkt och stabilt. Våra ryska vänner lever i en knagglig
              demokrati i dag. Kerstin Lundgren från Centerpartiet är en av
              dem som har valövervakat på plats, och vet att det inte går i
              rätt riktning. Därför måste vi ha ett starkt stöd för oberoende
              journalister och för våra kamrater i oppositionspartier på olika
              sätt. Det är något som jag hoppas att biståndsministern tar med
              sig från denna debatt. Jag tror att vi har en enig kammare i dessa
              frågor. Allt det här måste prioriteras och flyttas fram starkare.
            </seg>
          </u>
          <note type="speaker" n="4dd88714">
            Anf. 107 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-129e977bd13e41a5-0" n="8cafa7c8">
            <seg n="25254e08">
              Fru talman! Först vill jag yrka bifall till förslaget i utskottets
              betänkande UU5 och avslag på alla motioner.
            </seg>
            <seg n="998df298">
              Vi lyckades hålla ihop utredningen om biståndspolitiken här i
              riksdagen. Vi var också eniga om det beslut som riksdagen fattade
              2003 om Sveriges politik för global utveckling. Om vi ser bakåt
              på det sättet kan vi se att vi har haft en ganska sammanhållen
              syn på riksdagens biståndspolitik.
            </seg>
            <seg n="1d411bc2">
              I dag är situationen lite annorlunda. Den samlade oppositionen
              har delat upp politiken för att vara slagkraftig. Jag är lite
              besviken. Nu är inte Kent Härstedt här inne. Jag tänkte att jag
              skulle bemöta honom lite grann.
            </seg>
            <seg n="4b28c088">
              Vi står inför en situation där vi ekonomiskt sett bibehåller
              enprocentsmålet. Den ekonomiska tillväxt som har varit de senaste
              åren har gjort att den summa pengar som ska hitta rätt mottagare
              har ökat väldigt mycket eftersom bni ökar. Med lite distans kan
              vi se att det har ökat från 20 till 30 miljarder på några år.
              Dessa pengar ska hanteras på ett bra sätt.
            </seg>
            <seg n="268cf458">
              Vi var också överens om att vi skulle göra en koncentration för
              att bli mer effektiva. Vi skulle samla ihop stödet till färre
              länder. Det är precis detta som vi nu diskuterar här, nämligen
              politikens genomförande. Jag måste erkänna att jag blir en aning
              besviken på oppositionen i det här läget. Ni skulle kunna bidra
              ganska mycket, men när jag läser reservationerna blir jag mer
              imponerad av utskottets stilister som lyckas göra en reservation
              av de jättesmå skillnader som egentligen finns.
            </seg>
            <seg n="a35d319c">
              Det ni begär i reservationerna är lite mer av regeringens och
              majoritetens politik. Det finns inga alternativ. Det finns inga
              nya svar. Vi behöver inte fundera på om vi kan hitta någonting
              som är bättre här. Jag hade hoppats att det skulle vara det.
            </seg>
            <seg n="eb354304">
              Jag är mycket imponerad av Kent Härstedts engagemang för bistånd
              och har stor respekt för det. Han har tydligen varit i Angola
              på en av resorna, och det är jättebra. Han har dessutom träffat
              dem som får minskat bistånd. Det är klart att då är man inte så
              glad, men vi har varit överens om koncentrationen till färre länder.
              Jag har också varnat regeringen och sagt att man får sköta det
              på ett bra sätt när man trappar ned. Att trappa upp är lätt, men
              att trappa ned är mycket svårare.
            </seg>
            <seg n="acdf6e4b">
              Det är också kul att se att Härstedt frotterar sig med de svenska
              företagsledarna. Det är bra inför framtiden. De var kritiska till
              att vi inte har någon representation kvar, och det är vi många
              som är. Vi skulle vilja ha fler sådana. Vi vill också ha med Svensk
              Näringsliv i sammanhanget. Det är bättre att de är kritiska än
              att de är passiva. Låt oss fortsätta att jobba med dem.
            </seg>
            <seg n="0145978a">
              Jag skulle ha velat se en lite tuffare och lite starkare opposition
              i dagens debatt. Hans Linde säger att han gärna vill se en debatt
              om de här frågorna framöver. Ja, den är här i dag. Den kunde ha
              varit för länge sedan. Då kunde vi ha tagit mer hänsyn till Vänsterns
              goda politik och hittat den. Nu är det passerat för den här gången,
              men det blir väl fler tillfällen.
            </seg>
            <seg n="868664c1">
              Det finns 18 fokusområden med speciella mål i vart och ett. Hur
              ser ni på de målen? Är de bra eller dåliga? Det skulle ha varit
              kul att höra en uppfattning om detta och inte bara att det är
              svagt. Härstedt pekar på en kil mellan Moderaterna och oss övriga
              partier. Jag vill säga att vi är överens om den politik som är
              framlagd. Vi har olika uppfattningar i olika frågor. Vi har tuffa
              diskussioner ibland, men när vi lägger fram det på bordet är vi
              överens om det. Vi är inte alltid nöjda. Vi kanske får ändra på
              det i framtiden. Vi kommer självfallet att förhandla med vår biståndsminister.
              Men det som ligger här står vi för tillsammans.
            </seg>
            <seg n="26f642ce">
              Vi ska söka länder med bra mottagningsförmåga där vi också kan
              etablera en resultatstyrning. Jag tycker att vi ska vara ödmjuka
              gentemot revisionen som hittar fel och brister. Då kan vi förbättra
              oss i framtiden. Det är vår uppgift att hitta de länder som kan
              ta emot biståndet på ett klokt och bra sätt och där vi också kan
              begära att vi får följa upp resultatet. Låt oss ha en diskussion
              om hur vi kan göra det på bästa sätt! Det är naturligtvis regeringens
              uppgift i första hand, och man använder sig av Sida och så vidare,
              men goda tankar är värdefulla.
            </seg>
            <seg n="db6fefd7">
              När det gäller effektivisering och uppföljning av resultatet
              har vi ett gott stöd i Parisagendan. Den vill vi i majoriteten
              gärna jobba med. Effektivitet är minst lika viktigt som nivån
              på 1 procent. Det tycker jag att vi ska vara helt klara över.
              Det handlar om vad som händer på marken, hur det når fram och
              hur den långa kedjan från regeringen via Sida och alla olika organisationer
              hela vägen ut fungerar. Det finns mycket att titta på där för
              att vi ska få veta vad som händer på marken hos de människor som
              är i nöd och behöver våra pengar. Det handlar inte om att det
              ska passa våra argument utan om att det ska passa deras vardag.
            </seg>
            <seg n="da94c85f">
              Vi arbetar i en korrupt miljö. Det är sagt att vi tillhör världens
              bästa på att agera och inte acceptera det. Det är möjligt att
              det är så, men samtidigt måste vi arbeta i en sådan miljö därför
              att nöden är som störst där. Vi måste även gripa oss an de svåra
              miljöerna. Vi kan aldrig försvara att korruption förekommer. Det
              vill vi inte göra, men vi måste vara på den platsen eftersom det
              är där vi behövs och det är där det behövs humanitär hjälp.
            </seg>
            <seg n="d309e545">
              Ett annat område för politikens genomförande som jag tycker är
              angeläget att diskutera framöver är budgetbistånd. Jag tycker
              att det är en jättesvår fråga. Ska vi lita på pedagogiken och
              lägga pengarna hos regeringarna som får göra sin egen biståndspolitik
              med våra pengar? Det är naturligtvis det allra bästa om det fungerar.
              Men vi har också ett ansvar gentemot svenska folket som vill ha
              en garanti för att pengarna inte försvinner till andra områden.
              Vi måste verkligen kunna ha en biståndspolitik där vi följer pengarna
              ut till den som behöver dem. Jag tror att man kan utveckla det
              här verktyget på ett bra sätt så att det kan fungera framöver,
              men det är sannerligen inte enkelt. Det är lätt att säga att vi
              ska ha ett budgetbistånd, men det är svårare att genomföra.
            </seg>
            <seg n="02154b34">
              Låt mig också beröra några av rubrikerna som mina kolleger har
              tagit upp tidigare här. Det gäller demokrati och mänskliga rättigheter
              under rubriken Förtryck. För oss är mänskliga rättigheter självfallet
              universella. Vi kan inte acceptera att man tummar på detta. Jag
              tycker att om vi spenderar skattepengar har vi också rätt att
              ha synpunkter på vilka värderingar som ligger till grund för hur
              de här pengarna ska användas. Vi tycker att värdet av de mänskliga
              rättigheterna ska vara likadant runt om på jorden.
            </seg>
            <seg n="94dbe2a6">
              Fru talman! Brist på grundläggande utbildning och yttrandefrihet
              är andra områden som är en stor utmaning för oss. Det handlar
              om bristande förmåga, att inte kunna läsa och skriva. Då kan man
              inte. Då har man inga förutsättningar. Att dessutom komma till
              tals i yttrandefrihet är ett stort steg. Vi måste arbeta för detta
              på alla sätt.
            </seg>
            <seg n="576412ae">
              I dag finns det ett organiserat kvinnoförtryck i världen som
              vi måste och vill bekämpa. Det handlar om religiöst förtryck och
              kulturellt förtryck. Det spelar ingen roll vilka förtecken det
              har. Det är ett organiserat kvinnoförtryck som vi måste arbeta
              emot. Det är viktigt att vi gör det på de villkor som finns i
              de här länderna. Vi ska inte ta de problem som vi står inför här
              utan möta deras bekymmer i den situation som de befinner sig i.
            </seg>
            <seg n="35d4a959">
              Vi vet också att det finns en organiserad brottslighet med människohandel
              som det yttersta och sämsta vi kan få uppleva människor emellan.
              Det handlar om ren moral och etik. Det handlar om att människor
              förstår att andra har samma värde som de själva. Det kan vi främja
              genom att hantera vår biståndspolitik på ett bra sätt.
            </seg>
            <seg n="9eecf929">
              Jag ser också rätten att organisera sig som oerhört viktig. Det
              handlar om att man får rätt att organisera sig fackligt på arbetsplatser
              och att kunna organisera sig ideellt efter de intressen man har.
              Det kan vi bidra till. Vi har mycket erfarenhet på det området
              att ta med oss ut i världen.
            </seg>
            <seg n="389b1ea3">
              Låt mig också säga något om ekonomiskt utanförskap. Livsmedelsförsörjningen
              har seglat upp som ett jätteproblem som vi måste försöka hantera.
              Människor svälter mer i dag än för ett år sedan. Det var ju meningen
              att det skulle bli tvärtom med FN:s målsättningar. Vad beror det
              på? Ja, det beror i och för sig på enkla saker, nämligen att många
              länder har fått det bättre och kräver mer livsmedel. Det handlar
              om dem som har kommit upp från den allra sämsta situationen, framför
              allt i Asien. Man kräver bättre mat och mer mat, och det har man
              all rätt att göra. Dessutom använder vi markerna till energiproduktion.
              Det är för att vi ska kunna åka i våra stora, tuffa, höga bilar.
            </seg>
            <seg n="ae4cc0b0">
              Det där handlar om moral och etik. Vi måste försöka engagera
              oss i de här frågorna så att människor får mat för dagen. Det
              får inte gå baklänges när det gäller FN:s millenniemål.
            </seg>
            <seg n="d2efcee3">
              Jag tror också att vi måste vara beredda att ge möjlighet att
              skydda den egna marknaden och den egna livsmedelsproduktionen.
              Jag är mycket för frihandel, men det har funnits tider för oss,
              efter kriget, då det var nödvändigt att skydda vår egen livsmedelsproduktion
              för att skapa en produktion och en marknad tills man blev konkurrenskraftig.
              Jag tror att vi ska vara öppna för den möjligheten under en temporär
              tid också för de länder som är så fattiga att de inte har någonting
              att erbjuda på världsmarknaden.
            </seg>
            <seg n="3903fd6f">
              Handel globalt är vi för, men vi vet också att de länder som
              tar emot vårt bistånd framöver framför allt handlar med närmaste
              grannen, och det är det vi måste hjälpa dem med. Det är fråga
              om ganska enkel handel, men den är oerhört viktig, och den påverkar
              deras situation.
            </seg>
            <seg n="087c99fb">
              Förutsättningar för investeringar är viktiga. Ja, det är rättssystemen,
              institutioner som kan ge det stöd som utlänningar vill ha för
              att stabilt etablera sig i länderna och skapa arbetstillfällen
              och välfärd.
            </seg>
            <seg n="869f9082">
              Skuldavskrivningar har också nämnts här i debatten tidigare,
              och det är en viktig och bra möjlighet. Jag tycker inte att vi
              ska underskatta vikten av skuldavskrivningar. Vi kan diskutera
              i den här kammaren var vi ska ta pengarna i budgeten och i vilken
              budget vi ska ta det. Men på samma sätt som vi skriver av svenska
              folkets skulder för dem som har kommit i den situationen att de
              inte har en chans att klara av sina skulder och ger dem en chans
              att börja om på nytt ska vi självklart ge denna chans till våra
              biståndsländer.
            </seg>
            <seg n="2cb8181c">
              Men vi ska inte göra det rakt upp och ned. Det finns ett pedagogiskt
              värde i att skilja på lån och bidrag. Ska man arbeta med lån måste
              man använda de pengarna till saker som förräntar sig så att man
              också kan betala tillbaka. Då kommer man in i en ekonomi där man
              själv kan klara sig så småningom.
            </seg>
            <seg n="68064c23">
              Migrationsströmmar talar vi om i dag. Det gäller asylflyktingar,
              och det handlar om arbetskraftsinvandring för oss här i Sverige
              i vår debatt. I biståndssammanhang tycker jag att det är oerhört
              angeläget jag vet att vi delar den uppfattningen i både opposition
              och majoritet att vi tar hand om asylflyktingar. Det är viktigt
              att vi gör det och att vi är överens om det. Sedan kan vi naturligtvis
              diskutera vilken budget vi ska ta detta ifrån, men det får inte
              överskugga möjligheten att hjälpa människor i nöd.
            </seg>
            <seg n="6bfb1bd4">
              Jag tror också att vi ska vara noga med möjligheten till återflyttning.
              Vi har sett att det finns ett intresse för detta. Jag tror att
              vi kanske ibland har underskattat vikten av att människor får
              flytta tillbaka dit där de har sina sociala rötter, där de har
              släkt och vänner och där de har sin kultur som de känner sig hemma
              i. Att ge möjligheter till dem som vill det är angeläget.
            </seg>
            <seg n="c1bf9a8e">
              Jag tycker att vi ska fortsätta engagera oss i en gemensam EU-politik
              på området, där vi delar de ekonomiska bördorna. Det kommer att
              finnas stora sådana bördor i framtiden. Jag tror att det är viktigt
              opinionsmässigt att vi delar på det ansvaret.
            </seg>
            <seg n="c5455c0c">
              Jag vill också säga något om klimatförändringar och miljöpåverkan.
              Det är en av våra största gränsöverskridande utmaningar, och här
              behöver vi verkligen en djup, intensiv diskussion och självklart
              forskning för att göra rätt. Bara det utvecklingsbistånd som vi
              diskuterar här i dag måste placeras på ett sätt som är så klimatsäkert
              som möjligt.
            </seg>
            <seg n="333f907d">
              Fattiga områden drabbas alltid värst, och det handlar om humanitära
              insatser. Det är viktigt att vi också får en hållbar statsutveckling
              så att länderna själva kan ta ansvar för den här utvecklingen
              med vårt benägna bistånd.
            </seg>
            <seg n="3fee27fa">
              Slutligen vill jag beröra konflikter och sviktande situationer.
              Vi har en diskussion i Sverige i dag om hur vi ska hantera de
              sviktande situationerna. Får vi vara där med bistånd? Får vi vara
              där med militärer? Får vi vara där samtidigt?
            </seg>
            <seg n="8b37a58b">
              Vi ska öka militära insatser när FN så påkallar, har vi sagt.
              Vi har ett riktmärke på ett par tusen soldater. Men i den här
              kammaren är vi inte riktigt överens om hur vi ska komma dit. Får
              vi vara där samtidigt? Får vi ha samma kostymer på militärerna
              och de civilarbetande?
            </seg>
            <seg n="1ab358a6">
              Är detta så viktigt? Det handlar om människor i nöd som ska ha
              hjälp i en svår situation. Vi kanske får dressa om lite grann,
              eller vi kanske får plocka pengarna i den budget där de finns.
              Jag vill bara peka på att det måste vara människors behov som
              styr och inte våra budgetdiskussioner. Då har vi hamnat på en
              för låg nivå.
            </seg>
          </u>
          <note type="speaker" n="819b1e6d">
            Anf. 108 Statsrådet GUNILLA CARLSSON (m):
          </note>
          <u who="gunilla_carlsson_8833c7" xml:id="i-b6e20916b365461c-0" n="632a3907">
            <seg n="fb6c2f1e">
              Herr talman! Det här är en dag som jag har sett fram emot. Det
              är med stolthet som jag står här som biståndsminister och ansvarig
              för regeringens sammanhållna utvecklingspolitik. Regeringen presenterar
              nu en modern utvecklingspolitik som sätter ekonomisk tillväxt,
              miljö och mänskliga rättigheter samt demokrati i centrum. Med
              denna skrivelse formulerar regeringen det som vi uppfattar vara
              de viktigaste globala utmaningar som vi står inför, hur Sverige
              kan bidra till att hantera dessa och hur vi avser att arbeta för
              att göra just det. Vi tar nu steget från ord till handling.
            </seg>
            <seg n="d9faa249">
              Den svenska politiken för global utveckling, PGU, är en unik
              politik som vi i brett samförstånd fattade beslut om i december
              2003. Fyra och ett halvt år har nu passerat. När jag tillträdde
              som biståndsminister hade politiken gått i stå. Det fanns ett
              tydligt behov av nystart, ny energi och konkretion. Jag citerar:
              Den huvudsakliga slutsatsen är att samtidigt som politiken för
              global utveckling både nationellt och internationellt betraktas
              som en ytterst innovativ och prestigefylld strävan efter en samstämmig
              politik för utveckling har bristen på en tydlig operationalisering
              och ett tydligt politiskt ledarskap hindrat effektiviteten i genomförandet
              och lett till olika tolkningar inom olika delar av förvaltningen.
              Citatet kommer från en utvärderingsstudie som ECDPM har gjort,
              Evaluation Study on The EU Institutions &amp; Member States Mechanisms
              for Promoting Policy Coherence for Development . Även OECD-Dac
              gjorde en peer review 2006, där man just påtalade att orden var
              viktiga och rätt, men handlingen saknades.
            </seg>
            <seg n="90ee53f4">
              All politik det vet ju ni som sitter i den här kammaren handlar
              ju om att hantera målkonflikter. Utvecklingspolitiken är inget
              undantag. PGU handlar om att formulera tydliga och gemensamma
              mål, identifiera vad Sverige kan göra och tillsammans verka för
              ökad samstämmighet i det svenska agerandet. I detta ligger att
              i tid identifiera möjliga synergier och våga synliggöra potentiella
              målkonflikter.
            </seg>
            <seg n="e0a245be">
              Med den nystart regeringen nu gör skapas förutsättningar för
              detta. Vi går från att arbeta i stuprör som handel, miljö, migration,
              klimat och så vidare till att hantera globala utmaningar där flera
              politikområden möts.
            </seg>
            <seg n="5511d53a">
              Vi går från retorik till politisk handling. För första gången
              formuleras nu mål för politikens genomförande. Vi går från bistånd
              å den ena sidan och samstämmighet å den andra till en helhetssyn
              på utvecklingspolitiken som inkluderar biståndets katalytiska
              roll. Vi går från en allomfattande politik med begränsat styrvärde
              till en mer fokuserad och genomförbar politik med möjlighet till
              resultatstyrning, och vi går från att politiken är en fråga för
              biståndsministern och UD till att den är en strategisk fråga för
              hela regeringen och Regeringskansliet.
            </seg>
            <seg n="9f5aa545">
              Herr talman! Regeringen har formulerat sex globala utmaningar
              som utgångspunkt för politiken.
            </seg>
            <seg n="abcf2a43">
              För det första: Förtryck. Det handlar om ofrihet, om avsaknad
              av mänskliga rättigheter och demokrati. I länder som Burma, Vitryssland,
              Zimbabwe, Nordkorea och Kuba är det fullständigt uppenbart hur
              förtrycket fullständigt omintetgör förutsättningar för utveckling.
            </seg>
            <seg n="84b9ca47">
              På dessa och andra ställen i världen bidrar ofrihet till fattigdom
              i bred bemärkelse. Regeringen avser att arbeta för att främja
              demokrati och mänskliga rättigheter och de politiska och medborgerliga
              rättigheterna i synnerhet, inte minst kvinnors sexuella och reproduktiva
              hälsa och rättigheter.
            </seg>
            <seg n="3e50cb33">
              För det andra: Ekonomiskt utanförskap. Det handlar om vårt ansvar
              för att bidra till tillväxt genom bland annat en öppen handel
              och ett gott investeringsklimat. Utmaningen är att skapa utrymme
              för enskilda kvinnor och män att fatta beslut och göra val för
              att förbättra sina och sina barns levnadsvillkor. Här har EU:s
              handels- och jordbrukspolitik en särskild betydelse. Det är angeläget
              att pågående handelsförhandlingar leder till verkliga marknadsöppningar
              och att Sverige och andra rika länder tar sitt ansvar och reformerar
              bland annat jordbrukspolitiken så att vi inte slår ut konkurrenskraftigt
              jordbruk i framför allt Afrika. Den nu pågående livsmedelskrisen
              är en smärtsam påminnelse om hur illa ställt det är.
            </seg>
            <seg n="f169ea3f">
              För det tredje: Migrationsströmmar. Det handlar om att utnyttja
              den utvecklingspotential som frivillig utvandring innebär. När
              vi i Sverige nu reformerar vårt eget regelverk för arbetskraftsinvandring
              är det för att se till att vi utformar systemet så att vi maximerar
              de positiva effekterna och minimerar de negativa för ursprungsländerna.
              Vi kan och ska göra mer för att stimulera utlandsfödda i Sverige
              att engagera sig och bidra till utvecklingen i sina hemländer
              bland annat genom att uppmuntra till handel och investeringar.
            </seg>
            <seg n="7a26e3f3">
              Ibland är dock migrationen ofrivillig. Människor flyr från konflikt,
              politiskt förtryck, miljökatastrofer med mera, och i samband med
              detta riskerar människor att utnyttjas. Vi har ett särskilt ansvar
              för att bidra till att skydd kan erbjudas i Sverige eller på annan
              plats.
            </seg>
            <seg n="5ea29e00">
              För det fjärde: Klimatförändringar och miljöpåverkan. Det handlar
              om att bidra till en miljömässigt hållbar utveckling och se till
              att våra ansträngningar bidrar till utveckling och inte kompromissar
              med miljöhänsyn. Det handlar också om att bromsa klimatförändringarna
              och bidra till att hantera effekterna. Jag leder själv den internationella
              kommission för klimat och utveckling som regeringen inrättat.
              Vi har redan hunnit ha två möten, det senaste i Kambodja. Det
              finns mycket som denna kommission kan bidra med när det gäller
              att göra rätta insatser, inte minst för anpassningsåtgärder i
              utvecklingsländerna.
            </seg>
            <seg n="d6610051">
              För det femte: Konflikter och sviktande situationer. Jag tror
              på helhetsgrepp om konfliktsituationer att förstå såväl de säkerhetspolitiska
              som de utvecklingspolitiska dimensionerna av en instabil situation
              före en konflikt, under en konflikt liksom efter en konflikt.
              Endast med ett sådant helhetsgrepp kan vi bidra till att långsiktigt
              stabilisera sviktande situationer. Sveriges engagemang i exempelvis
              Afghanistan kännetecknas av detta synsätt. Sverige har en stor
              militär närvaro samtidigt som vi bedriver ett mycket aktivt utvecklingssamarbete.
              Nu ska vi se till att det blir en tydligare samverkan kring detta.
            </seg>
            <seg n="79e41615">
              För det sjätte: Smittsamma sjukdomar och andra hälsohot. Det
              handlar om att hantera de hot som utgörs av den globala ohälsan.
              Vi har allt att vinna på att lyckas hantera smittspridning och
              se till att öka tillgängligheten på nödvändiga läkemedel. Ett
              växande problem är resistens mot antibiotika där följderna blir
              särskilt kännbara i utvecklingsländer eftersom tillgången till
              nyare mediciner där är begränsad. Här avser vi att fortsätta vårt
              arbete i WHO liksom engagera oss på hemmaplan för att öka kapaciteten
              att hantera dessa frågor.
            </seg>
            <seg n="9ae23b7d">
              Vi har valt sex utmaningar och precis som Kerstin Lundgren beskrev
              inom dessa sedan försökt tydliggöra hur vi mer konkret avser att
              verka. Man skulle ha kunnat välja en mängd andra utmaningar, men
              det var viktigt för regeringen att nu skapa en strategi för hur
              vi tar oss an den här mäktiga uppgiften att på riktigt genomföra
              politik för global utveckling.
            </seg>
            <seg n="bdbb5885">
              Herr talman! Det är nu som arbetet börjar. Skrivelsen är ett
              resultat av ett mycket intensivt arbete såväl politiskt som bland
              tjänstemän över departementsgränser, och det har varit väldigt
              konstruktivt och givande.
            </seg>
            <seg n="1297045a">
              Vi tar nu nästa steg och ser till att Regeringskansliet på olika
              sätt skapar instrument och arbetsformer för att våra beslutsunderlag
              ska bli bättre på att fånga utvecklingskonsekvenser av olika handlingsalternativ,
              att regeringen etablerar beredningsformer som fångar upp synergier
              och hanterar målkonflikter och inte minst att vi höjer vår kunskap
              om utveckling och dess förutsättningar. Det är det den här skrivelsen
              handlar om.
            </seg>
            <seg n="178ef8f7">
              Men politikens genomförande förutsätter också ett brett engagemang.
              Förutom mitt och mina regeringskollegers agerande och många riksdagsledamöters
              handlar det om att våra myndigheter där så är relevant integrerar
              ett utvecklingsperspektiv. Utöver detta är det angeläget att engagera
              icke-statliga aktörer, såväl organisationer som företag. De har
              mycket att bidra med både i form av erfarenhet och kunskap som
              vi kan ha nytta av och i form av konkret handling i fält.
            </seg>
            <seg n="4e0f8413">
              Sist men inte minst hoppas jag på och förväntar mig ett starkt
              engagemang från riksdagen. Har jag då fått någon vägledning i
              dag? Jag tror att jag delar lite grann av min tidigare kollega
              Holger Gustafssons besvikelse. Socialdemokraternas biståndspolitiske
              talesman är mycket bekymrad tillsammans med näringslivet över
              att vi lägger ned ambassaden i Luanda och i Manila. Samtidigt
              säger han ingenting om att vi öppnar i Minsk, Khartoum och Kabul.
              I Minsk förbereder vi och skulle gärna vilja se en transition
              mot demokrati och en ökad respekt för mänskliga rättigheter. I
              Khartoum i ett av Afrikas nyckelländer med en post-konfliktsituation
              finns det oerhört mycket som Sverige kan och bör bidra med även
              diplomatiskt. I Kabul är säkerhet och utveckling så uppenbart
              viktiga att samverka i. Jag kan inte begripa hur Socialdemokraterna
              så länge valde att inte ha diplomatisk närvaro där när vi sänder
              omfattande truppbidrag och har ett så framgångsrikt samarbete
              via Svenska Afghanistankommittén. De är värda att stöttas med
              diplomatisk närvaro.
            </seg>
            <seg n="3289f0f1">
              Jag kan hålla med om att omfattande ambassadnedläggningar på
              grund av Socialdemokraternas misskötsel av UD kan utgöra ett avbräck
              i genomförandet av politik för global utveckling. Men det handlar
              också om att prioritera.
            </seg>
            <seg n="1723024c">
              Samtidigt som den biståndspolitiske talesmannen från Socialdemokraterna
              är upprörd tillsammans med näringslivet över uteblivna möjligheter
              för land-till-land-kontakter varnar hans kollega, och i detta
              fall samskrivande reservant, Vänsterns Hans Linde för marknadsekonomi.
              Jag kan bara konstatera att marknadsekonomin har haft en förmåga
              att lyfta miljontals människor ur fattigdom de senaste åren. Men
              den borgerliga regeringen nöjer sig inte bara med marknadsekonomi,
              utan vi vill se en utveckling som är både rättvis och hållbar.
            </seg>
            <seg n="3c775f08">
              Det är därför som vi nu formulerar en utvecklingspolitik som
              går bortom biståndet. Detta har mina borgerliga kolleger mycket
              väl på många olika sätt illustrerat i dag. Jag ska tacka Birgitta
              Ohlsson, som jag tycker nu satte punkt för den lite larviga diskussion
              vi har haft om biståndets urholkning givet de sifferexempel hon
              tog men också, kära vänner, det vi nu gör. Vi går bortom biståndet
              till en reell utvecklingspolitik där samstämmighet och biståndsvolymer
              har betydelse. Biståndet har en katalytisk roll i detta men är
              inte huvudpoängen. Nu handlar det om att få alla politikområden
              att samverka. Regeringen är beredd att anta utmaningen. Frågan
              är bara om oppositionen orkar vara med och höja biståndets legitimitet
              och se till att Sverige gör rätt för att spela sin roll i världen.
            </seg>
          </u>
          <note type="speaker" n="e43549fc">
            Anf. 109 KENT HÄRSTEDT (s) replik:
          </note>
          <u who="kent_harstedt_132546" xml:id="i-20fc9a32954ac839-3" n="576afe79">
            <seg n="13f0ae3b">
              Herr talman! Att försöka förminska sina motdebattörer är väl
              ett gammalt knep, men det är kanske inte så imponerande att en
              minister måste ta till ett sådant knep.
            </seg>
            <seg n="8f1751a2">
              Jag tror att vi har väl på fötter. Det är nog inte tack vare
              Moderaterna vi har 1 procent i bistånd i Sverige i dag. Det är
              tack vare de andra partierna som sitter här. Hade det varit för
              er hade vi haft 0,75 procent. Det var väl det ni gick till val
              på.
            </seg>
            <seg n="b43fc99e">
              Tiden bjuder inte att jag går in på alla olika delar. Jag vill
              ta bara två exempel. I Afghanistan är det en imponerande närvaro,
              som biståndsministern hävdar. Det är alldeles riktigt. Vi har
              350 personer uppe i ett område som är fyra gånger så stort som
              Kosovo. Till Kosovo skickar vi 16 000 poliser och ungefär lika
              många soldater, inte bara från Sverige utan i den samlade insatsen.
            </seg>
            <seg n="efa5f1c7">
              Det säger kanske någonting om storleksordningen på den militära
              insatsen. Samtidigt är det korrekt. Vi är en stormakt biståndsmässigt
              i Afghanistan, inte tack vare den borgerliga regeringen utan tack
              vare insatser av Svenska Afghanistankommittén. Jag har följt deras
              arbete i ungefär 20 år. Jag känner Anders Fänge väldigt väl. Han
              är chef för Afghanistankommittén och är från min hemstad Helsingborg.
              Jag har följt deras arbete länge, och jag var nyligen på besök
              och reste runt i Afghanistan.
            </seg>
            <seg n="658444bb">
              Afghanistan är ett intressant exempel på politik för global utveckling.
              Vi har inte haft mycket av bistånd till det område där den svenska
              militära närvaron finns. Problemet för regeringen, och jag har
              försökt att göra det lite komplext i dag, är att när man ger direktiv
              om att 1520 procent av det svenska biståndet till Afghanistan
              ska gå just till det här området, bryter man samtidigt mot Parisagendan
              om det lokala ägandeskapet. Det underminerar Karzairegeringen.
              Jag skulle vilja höra vad biståndsministern har att säga om den
              motsägelsen.
            </seg>
          </u>
          <note type="speaker" n="46512b88">
            Anf. 110 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-b6e20916b365461c-1" n="632a3907">
            <seg n="29119acd">
              Herr talman! Det svarar jag gärna på, eftersom vi just har tittat
              på hur vi kan få utveckling och säkerhet att samspela, inte minst
              i Afghanistan. Jag tror att alla vi seriösa bedömare inser att
              här behöver vi ha tålamod, lång närvaro och också mycket av respekt
              för landets utsatthet. Detta förutsätter, enligt mitt och regeringens
              sätt att se det, en diplomatisk närvaro som gör att vi kan göra
              de rätta bedömningarna och avvägningarna.
            </seg>
            <seg n="11a817a6">
              Vi har redan nu beslutat oss för att använda bland annat UNDP:s
              olika regionala fonder för att försöka kanalisera biståndet på
              ett effektivt sätt. Därmed strider inte alls de beslut som vi
              har fattat mot Parisagendan, tvärtom. Detta beslut som regeringen
              har fattat om att ändra i landstrategin har föregåtts av mycket
              noggranna konsultationer, och jag har själv träffat både finansministern
              och utrikesministern för att just diskutera detta. Vi vill gärna
              se även Svenska Afghanistankommittén i denna del av landet, där
              vi skulle kunna göra mycket mer för att visa det svenska engagemanget
              både konkret och i alla våra ord. Därför tycker jag att det här
              är ett bra beslut som borde välkomnas. Det stärker förutsättningarna
              för säkerhet och därmed för utveckling. Och vi använder alla instrument
              samspelt i enlighet med Parisagendan och i enlighet med prioriteringar
              gjorda av den afghanska regeringen.
            </seg>
          </u>
          <note type="speaker" n="f5c7b6fc">
            Anf. 111 KENT HÄRSTEDT (s) replik:
          </note>
          <u who="kent_harstedt_132546" xml:id="i-20fc9a32954ac839-4" n="576afe79">
            <seg n="ec1a5e92">
              Herr talman! Om det är på det sättet är det utmärkt. Det var
              inte riktigt vad jag hörde när jag var på plats i Afghanistan.
            </seg>
            <seg n="393d660f">
              Tre av de fyra provinser som svensk militär närvarar i är de
              mest utvecklade, trygga och framgångsrika provinserna. Sari-Pul
              är det kraftigt eftersatta området. Det är viktigt att biståndet
              till Afghanistan går till de områden som är mest eftersatta och
              inte de som är mest utvecklade.
            </seg>
            <seg n="6ee6b3eb">
              När det gäller Angola har det raljerats en del här kring detta
              med kontakterna med näringslivet. Men jag tycker att det är viktigt
              att se det här som en helhet. Om vi drar oss ur biståndsmässigt
              och vill se kontakter på ett annat sätt, måste det väl ändå ske
              en avlämning på ett sätt som gör att de nya kanalerna och förbindelserna
              mellan länderna fungerar. När vi drar oss ur biståndsmässigt,
              vilket indikerats av regeringen, måste det väl vara i allas intresse
              att ett samarbete sker i nya former. Och nya former inkluderar
              ofta näringslivskontakter.
            </seg>
            <seg n="31cfc195">
              Näringslivet som finns på plats i till exempel Angola har särskilt
              goda förutsättningar för kontakter och affärsverksamhet, och vi
              har tre utsända svenska diplomater där, och till exempel Ericsson
              bedömer att situationen är katastrofal, så katastrofal att Ericsson
              erbjuder sig att stå för kostnaderna för hela ambassaden och all
              personal där i fortsättningen. Då vill jag fråga biståndsministern,
              eftersom hon ofta pratar om hur samarbetet ska övergå i nya former,
              hur detta ska ske. Det är väl ingen oförskämd eller otrevlig fråga.
              Jag ställer frågan för att jag vill ha reda på hur detta ska fungera.
            </seg>
          </u>
          <note type="speaker" n="75fb2d0f">
            Anf. 112 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-b6e20916b365461c-2" n="632a3907">
            <seg n="4b153a54">
              Herr talman! Det var absolut inte min mening att göra ledamoten
              upprörd eller att på något sätt förminska problemet. Jag bara
              noterade att vi, när vi nu diskuterar hur vi ska genomföra politik
              för global utveckling, igen hamnar i en diskussion om ambassadnedläggning.
              Mig veterligt har inte Kent Härstedt motionerat om att vi ska
              återöppna ambassaden i Luanda eller anslagit så värst mycket mer
              pengar till UD:s budgetunderskott som hans regering åsamkade.
            </seg>
            <seg n="d0a99212">
              Angola är en relativt rik nation i dag tack vare oljeinkomster.
              Vi fasar ut biståndet, eftersom vi har sagt att vi ska fokusera
              på fattigdomsbekämpning där den blir mest effektiv, och det är
              många gånger i de absolut minst utvecklade länderna.
            </seg>
            <seg n="9d69e15c">
              Vi väljer också att prioritera de fortsatta kontakterna och att
              bygga ut handelskontakter. Vi etablerar mer närvaro av Exportrådet
              i landet. Vi är från den borgerliga regeringens sida inte beredda
              att gå lika långt som Socialdemokraterna indikerar, nämligen att
              låta näringslivet göra en del ambassadåtaganden eller finansiera
              sådana. Jag tror att det är väldigt viktigt att skilja på rollerna.
              Därför är jag som sagt var väldigt glad att vi nu i stället fokuserar
              på tre viktiga ambassadöppningar i närtid.
            </seg>
            <seg n="c6682122">
              Herr talman! Jag vill också nämna något om Afghanistan. Det är
              inte så att vi nu styr hela biståndet till de delar där vi har
              militär närvaro. Jag sade att ungefär 1520 procent eller jag tror
              rentav att det var ledamoten Härstedt som sade det nu ska gå till
              de delar där vi har militär närvaro. Det är för att jag vill se
              ett samlat svenskt grepp som levererar resultat. Det är för att
              vi ska lära oss av varandra. Jag tror att den svenska militära
              närvaron har väldigt mycket att vinna på att umgås mer med Anders
              Fänge med flera.
            </seg>
            <seg n="4ec91309">
              Jag hoppas nu att vi ska kunna ha ett helt annat förhållningssätt
              som gör att vi har en samlad Afghanistanstrategi.
            </seg>
          </u>
          <note type="speaker" n="a9708fc3">
            Anf. 113 HANS LINDE (v) replik:
          </note>
          <u who="hans_linde_f4736f" xml:id="i-ada20e1c466d2e67-3" n="69f203e0">
            <seg n="1870a7e3">
              Herr talman! Att den moderata biståndsministern inte är imponerad
              av Vänsterpartiets biståndspolitik är väl inte direkt någonting
              som gör mig sömnlös.
            </seg>
            <seg n="dfb262f4">
              Om man jämför Vänsterpartiets budgetmotion med den borgerliga
              regeringens budgetproposition och om man jämför vår motion när
              det gäller PGU och regeringens skrivelse ser man att det finns
              tydliga skillnader, både ideologiska skillnader och i den praktiska
              politiken.
            </seg>
            <seg n="02067b60">
              En av de tydliga skillnader som jag trots allt ser mellan regeringens
              och Vänsterpartiets biståndspolitik är hur vi prioriterar och
              flyttar fram positionerna för jämställdhetsarbete. Vi har lagt
              fram förslag om att jämställdhetsperspektivet ska bli ett tredje
              perspektiv inom hela politik för global utveckling. I vår budget
              föreslog vi att 10 procent av biståndet skulle öronmärkas till
              sexuell och reproduktiv hälsa och rättigheter. Vi gör det därför
              att vi är feminister men också därför att vi inser att utveckling
              kräver att kvinnor är delaktiga. Vi vet att fattigdomsbekämpning
              kräver att de 50 procent av jordens befolkning som är kvinnor
              också finns med. Och vi vet att demokrati kräver att det finns
              möjligheter för kvinnor att göra sina röster hörda.
            </seg>
            <seg n="a638b6fe">
              Jag har flera gånger stått i den här kammaren och berömt biståndsministern
              för hennes engagemang i kvinnors rättigheter och jämställdhetsfrågor,
              men nu är det dags att omsätta engagemanget i praktisk handling.
              Man ska gå från ord till handling, precis som biståndsministern
              sade.
            </seg>
            <seg n="171524ba">
              Jag måste erkänna att jag blir besviken när jag läser PGU-skrivelsen.
              Där finns två tydliga perspektiv. Inget av dem är ett jämställdhetsperspektiv.
              Där finns sex utmaningar som man säger är de viktigaste globala
              utmaningarna. Ingen av dem är jämställdhet. Där finns 18 fokusområden.
              Två av dem berör kvinnor. Kvinnorna dyker i bästa fall upp först
              i bisatserna. I synnerhet på de områden som handlar om ekonomi,
              handel och investeringar blir det väldigt skralt när det kommer
              till skrivningar om kvinnors rättigheter. Då är frågan: Vart tog
              retoriken vägen? När är det dags för biståndsministern att gå
              från ord till handling just när det gäller jämställdhetsfrågorna?
            </seg>
          </u>
          <note type="speaker" n="5ac603b0">
            Anf. 114 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-b6e20916b365461c-3" n="632a3907">
            <seg n="97ef046b">
              Herr talman! Vi har från regeringens sida valt att låta de gamla
              formuleringarna i politik för global utveckling ligga kvar just
              för att vi tyckte att de var så banbrytande och just för att borgerligheten
              stod så mycket bakom både det arbete som lades ned i förväg och
              sedan betänkandet som vi beslutade om här i riksdagen. Fattiga
              människors perspektiv och rättighetsperspektivet det är möjligtvis
              inom rättighetsperspektivet som man kan väga in detta med kvinnors
              och flickors roll i utvecklingssamarbetet och allmänt i utvecklingspolitiken.
            </seg>
            <seg n="ceff8cca">
              Ett tredje ben om jämställdhet är ingenting som jag direkt vill
              avfärda. Men jag vill förklara för kammaren varför vi har valt
              att inte peta i den grundläggande retoriken och i utgångspunkterna
              som vi faktiskt antog 2003.
            </seg>
            <seg n="6724d120">
              Jag tycker att Hans Linde har ett äkta engagemang och en stark
              trovärdighet i den här frågan och är glad för att han jagar regeringen
              i frågan. Det som blir så viktigt nu är att riksdagen använder
              detta dokument för att granska om regeringen verkligen genomför
              en utvecklingspolitik värd namnet.
            </seg>
            <seg n="d607a09c">
              Nu har vi också gett verktyget till riksdagen. Vi har också,
              herr talman, lovat att återkomma med en riktig resultatskrivning
              som gör att man kan göra en uppföljning. Vi har till exempel under
              punkten 2.1 Förtryck tidigt definierat till exempel sexuell och
              reproduktiv hälsa och rättigheter och kvinnors betydelse som ett
              av 18 områden som är centrala för oss. Vi skulle säkert kunna
              göra mer, och jag tycker att det är väldigt viktigt med den ansats
              som ledamoten har.
            </seg>
            <seg n="fde452e7">
              Får jag också säga, när jag nu har tillfälle att återgälda den
              vänlighet som visades mig genom att erkänna mitt engagemang i
              dessa frågor, att jag inte håller med Hans Linde om att vi har
              haft en oseriös och ohederlig debatt om biståndet. Jag tror att
              man i denna kammare under det senaste året har haft väldigt bra
              diskussioner om utvecklingspolitik och svenskt bistånd, mycket
              tack vare Hans Lindes engagemang.
            </seg>
          </u>
          <note type="speaker" n="eb5e14c8">
            Anf. 115 HANS LINDE (v) replik:
          </note>
          <u who="hans_linde_f4736f" xml:id="i-ada20e1c466d2e67-4" n="69f203e0">
            <seg n="bccae3f1">
              Herr talman! Jag får tacka för berömmet, men berömmet till trots
              efterfrågar jag inte ord utan politisk handling och att det retoriska
              engagemanget för kvinnors rätt ska omsättas i handling. Man har
              två perspektiv och där saknas jämställdhetsperspektivet. Man har
              sex utmaningar. De är helt nya och där har regeringen, enligt
              biståndsministern, valt de sex viktigaste globala utmaningarna
              i dag. Ingen av dem är kvinnors rättigheter och ingen är jämställdhetsfrågor.
              Det är bara att beklaga att det är så skralt med kvinnors rättigheter
              i denna skrivelse.
            </seg>
            <seg n="75579efa">
              I detta sammanhang vill jag också ta upp något som gjorde mig
              genuint ledsen och bedrövad under den gångna veckan, nämligen
              nyheten att regeringen för andra året i rad väljer att dra ned
              på bidraget till Unifem, FN:s fond för kvinnors rättigheter och
              arbete med kvinnor. Unifem har en unik roll globalt sett i dag.
              Man har en central roll när det handlar om den operativa verksamheten,
              att omsätta retoriken om kvinnors rättigheter till handling. Man
              jobbar med kvinnors möjligheter att lyfta sig ur fattigdomen,
              att slippa få hiv och att få bromsmediciner vid aids. Man bekämpar
              våld mot kvinnor och lägger grunden för kvinnligt ledarskap. Trots
              det väljer regeringen att för andra året i rad dra ned på pengarna
              till Unifem. Norge och Danmark fördubblar i år och Finland ökar
              med 25 procent, men den svenska regeringen väljer att skära ned
              bidraget till Unifem.
            </seg>
            <seg n="5cc86987">
              Ofta hör vi biståndsministern säga att det finns så kopiöst mycket
              pengar att man knappt vet vad man ska göra med dem. Jag har ett
              bra tips: Ge dem till Unifem! Har man så mycket resurser att man
              knappt vet vad man ska göra med dem, varför väljer man då att
              dra ned på bidraget till Unifem? För mig är det obegripligt, i
              synnerhet när vi har en biståndsminister som brukar prata ofta
              och mycket om kvinnors rättigheter. Nu är det dags att gå från
              ord till handling.
            </seg>
          </u>
          <note type="speaker" n="c5370d85">
            Anf. 116 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-b6e20916b365461c-4" n="632a3907">
            <seg n="674dd59b">
              Herr talman! Det är det här som är skillnaden. Vi går från en
              utbetalningspolitik till en utvecklingspolitik. När vi nu diskuterar
              bistånd och vad vi ska stötta för olika multilaterala insatser
              är det oerhört viktigt att man verkligen kan visa på legitimitet.
              Det gör man genom att visa på resultat och inte på hur mycket
              pengar man har använt. I vår granskning av de olika bilaterala
              åtagandena, som nu uppgår till närmare sjuttiotalet, har vi tittat
              på vilka insatser och organisationer som är relevanta och effektiva
              med de svenska skattebetalarnas pengar. Tyvärr har Unifem inte
              kommit ut tillräckligt väl i den granskningen. Därför ökar vi
              inte medlen till Unifem, men vi är fortfarande en av de större
              givarna.
            </seg>
            <seg n="3a4aa716">
              Fråga gärna RFSU, Kvinna till kvinna och Kvinnoforum om det är
              så att Sveriges engagemang för kvinnors rättigheter i världen
              har blivit tystare med en moderat biståndsminister! Fråga vad
              de tycker att vi gör konkret varje dag för att ständigt lyfta
              fram kvinnors roll i utveckling, både som ett mål och som ett
              medel! Det är så grovt försummat i dag att hälften av mänskligheten
              inte får vara med i utvecklingen.
            </seg>
            <seg n="54ab4413">
              Det är därför vi på område efter område i dessa utmaningar inte
              har definierat bristen på jämställdhet som sådan utan låter det
              genomsyra samtliga utmaningar, till exempel under Förtryck där
              vi talar om yttrandefrihet. Vem är det som hörs minst i världen?
              Det är kvinnor. Vi har identifierat sexuell och reproduktiv hälsa
              och rättigheter. Under Migrationsströmmar tittar vi på hur man
              förhindrar trafficking. På område efter område har vi fokus på
              sådant där kvinnor och barn är mest utsatta.
            </seg>
            <seg n="e061eecd">
              Vi kanske väljer att inte använda den typ av ordmärkningar som
              Hans Linde är ute efter. Det kanske snarare handlar om en retorisk
              felbedömning. Men jag kan lova att svenskt engagemang för bilaterala
              och multilaterala insatser för kvinnors rättigheter i världen
              ökar. Det ökar både politiskt och ekonomiskt.
            </seg>
          </u>
          <note type="speaker" n="8b7624c4">
            Anf. 117 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-66bef78889be4d24-2" n="a1ae5bae">
            <seg n="1bb87695">
              Herr talman! Jag vill komma tillbaka till samma tema, nämligen
              att ord är viktiga men handling viktigare. Är biståndsministern
              lika glad över att vi miljöpartister jagar på alla ministrar när
              det gäller klimatfrågan som över Hans Lindes jakt för att ni ska
              tala jämställdhet och lägga vikt vid det?
            </seg>
            <seg n="013ca795">
              Det här med Klimatkommissionen är mycket bra. Biståndsministern
              berättade att man arbetar mycket med anpassningsåtgärder. Det
              är oerhört viktigt att vi anpassar oss till det förändrade klimatet.
              Det får inte stanna vid att vi bygger vallar mot höjda havsnivåer.
              Vi måste också se till att vi reducerar utsläppen som orsakar
              klimatpåverkan. Hur arbetar ministern rent konkret, både i Klimatkommissionen
              och när det gäller Världsbanken och det stöd som till 95 procent
              fortfarande ges till fossilberoende energiprojekt? Hur arbetar
              ministern för att minska att stödet i så stor utsträckning går
              till fossilbränslen och i stället går till alternativa bränslen?
              Sverige borde dra ned sitt stöd till Världsbanken i det läget
              i stället för att höja det. Vad gör regeringen konkret?
            </seg>
            <seg n="ae970213">
              Det talades också miljö- och klimatflyktingar. Vi kommer att
              se en ökad mängd människor som lämnar sina hemländer på grund
              av ett förändrat klimat. De gröna i världen har en idé om hur
              vi kan lösa detta. Ministern kunde kanske använda det för att
              åtminstone skrämma USA och andra. Man ska ta emot människor i
              förhållande till den mängd utsläpp som varje land har gett upphov
              till. Det skulle innebära att USA måste ta emot väldigt många.
            </seg>
          </u>
          <note type="speaker" n="8dc84fcc">
            Anf. 118 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-b6e20916b365461c-5" n="632a3907">
            <seg n="8f36b8b0">
              Herr talman! Jag diskuterar gärna ett ökat gemensamt ansvarstagande
              för flyktingproblematiken i världen med Miljöpartiet. Sverige
              drar ett tungt lass, och det finns många länder som skulle kunna
              göra mycket mer.
            </seg>
            <seg n="2e43a28b">
              Jag nämnde anpassningsåtgärderna för att tydligare berätta vad
              den svenska kommissionen för klimatförändringar och utveckling
              gör. Senast i dag satt jag och Andreas Carlgren i en timme för
              att samköra våra agendor, diskutera vad vi gör på olika möten
              och hålla oss uppdaterade.
            </seg>
            <seg n="8a734327">
              När det gäller att reducera klimatpåverkan är det viktigt att
              vara beredd att jobba med både kunskaps- och kapitalöverföring
              till utvecklingsländerna. De rika länderna, inte minst EU, inser
              inte behoven av att när gamla löften att uppnå tillräckligt mycket
              i bistånd i världen inte uppfylls och vi dessutom står inför en
              ny utmaning, nämligen att anpassa oss själva men även överföra
              den rätta typen av ny modern energiteknik till utvecklingsländerna,
              har man en förmåga att springa ifrån den omvandling av kunskap
              och kapital som behöver ske.
            </seg>
            <seg n="9c3101b5">
              För att kunna göra detta på ett trovärdigt sätt måste vi göra
              den svenska hemläxan. Det är därför vi utvecklar den svenska klimatpolitiken,
              inte minst i utvecklingssamarbetet, för att på bästa möjliga sätt
              påverka bland annat Världsbanken. Jag tycker att Världsbanken
              har goda och kunniga personer. Frågan som sådan växer i betydelse
              dag för dag. Men det blir inte bättre än vad alla samlade länder
              är beredda att göra. Här lyssnar man på Sverige, just för att
              vi har en förmåga att se att vi måste göra mycket hemmavid men
              att vi kan göra allra mest ute i världen för att på sikt kunna
              komma till rätta med de obalanser som finns.
            </seg>
          </u>
          <note type="speaker" n="aa6b9294">
            Anf. 119 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-66bef78889be4d24-3" n="a1ae5bae">
            <seg n="787ee13f">
              Herr talman! Biståndsministern nämnde en viktig aktör i detta
              sammanhang och det är EU. Där är Sverige medlem, och vi borde
              kunna få de andra EU-länderna att ändra sin politik när det gäller
              fossila bränslen. Många av dem vill inte göra särskilt mycket
              eller har inte gjort särskilt mycket för att minska sina utsläpp
              trots Kyotoavtal och alla andra avtal som skrivs och allt vi kommer
              överens om. Vi har ett stort arbete framför oss när det gäller
              att få våra kamrater i EU att förändra sitt beteende och få dem
              att förstå innebörden av det som faktiskt håller på att ske. Jag
              upplever att det är en liten kunskap om klimatförändringen i många
              delar av Europa. Där har biståndsministern, miljöministern och
              alla andra en stor uppgift.
            </seg>
            <seg n="359c4380">
              Även om vi från Sveriges sida gör mycket, enligt ministrarna,
              undrar jag hur mycket gehör vi får för det vi gör apropå det jag
              sade tidigare om ord eller handling.
            </seg>
            <seg n="d79974f3">
              Många kan tycka att det är jätteviktigt och så skriver man många
              fina dokument men sedan blir det ändå ingenting. Jag ser en väldigt
              mörk framtid om vi inte får fart på länderna i den rika delen
              av världen så att vi kan hjälpa dem i den fattiga delen att bygga
              upp nya ekonomier utan att de ska drabbas på grund av det som
              vi ställer till med.
            </seg>
            <seg n="f3871b0d">
              Jag är rädd för att det är den utvecklingen vi kommer att se.
              Det kommer att vara mycket svårt att få de rika länderna att ändra
              beteende. Hur ska biståndsministern lyckas med det?
            </seg>
          </u>
          <note type="speaker" n="31dff0e4">
            Anf. 120 Statsrådet GUNILLA CARLSSON (m) replik:
          </note>
          <u who="gunilla_carlsson_8833c7" xml:id="i-b6e20916b365461c-6" n="632a3907">
            <seg n="8d1ffb71">
              Herr talman! Som jag sade tidigare tror jag att det är viktigt
              att Sverige kan visa att det går att leva som man lär och att
              vi i vårt land har kunnat förena en ökad tillväxt med en minskning
              av utsläppen av koldioxid och visa att ny teknik, marknadsekonomi
              och annat spelar roll. Vi ska ha ett starkt åtagande i de globala
              utvecklingsfrågorna där vi måste vara beredda att göra mycket
              mer insatser både när det gäller kunskap och kapital i utvecklingsländerna.
            </seg>
            <seg n="fd35ac47">
              Miljöpartiet är väl nu framme vid samma slutsats som många andra
              har sedan tidigare, nämligen att det inte räcker med Sverige.
              Framför allt kan EU med sin politiska kraft göra skillnad i världen
              om alla gör rätt.
            </seg>
            <seg n="3c291819">
              Det betyder inte att bara för att vi samarbetar kommer alla att
              förstå det geniala i hur Sverige agerar. Vi lär kämpa som i all
              politik.
            </seg>
            <seg n="8f4de1f8">
              Jag väljer att inte vara pessimistisk. Jag tror att det går att
              påverka. Jag tror att Sverige har goda exempel att komma med.
              Frågan är bara hur man lyckas att i nationella valrörelser och
              på andra sätt få med sig medborgarna och visa att vi har en gemensam
              uppgift. Jag tror att klimatfrågan och diskussionerna om vår gemensamma
              miljö, vårt klot, kan vara den nya typen av uppgift som enar oss
              i visioner. Jag tror att för många utvecklingsländer kan kampen
              för en bättre miljö och en möjlighet i miljöpolitiken verka nationellt
              enande, bort från krig och konflikter in i en ny period av förening.
              Det kan också visa hur man går vidare med många av de ödesfrågor
              som vi står inför.
            </seg>
            <seg n="b9e9df0c">
              Jag väljer därför att vara optimist. Jag tror inte alls att det
              blir enkelt att ena EU inför Köpenhamn eller att se till att man
              gör de rätta sakerna med anpassningsåtgärder för utvecklingsländerna,
              men att inte försöka vore att svika sina ideal.
            </seg>
            <seg n="568a9f26">
              Herr talman! Jag vill passa på att tacka ärade kolleger i utrikesutskottet.
              Vi har slitit på varandra hela det här året. Jag vill tacka så
              mycket. Oseriös eller seriös debatt jag har i alla fall haft väldigt
              roligt och jag har haft stor nytta av granskningen och de diskussioner
              som vi har haft.
            </seg>
          </u>
          <note n="6e47418b">
            Glad sommar!
          </note>
          <note type="speaker" n="6d7fbe8c">
            Anf. 121 OLLE THORELL (s):
          </note>
          <u who="olle_thorell_02f196" xml:id="i-ee68ece789b54647-0" n="1d194696">
            <seg n="1fc09b67">
              Herr talman! Vi socialdemokrater står förstås bakom alla våra
              reservationer i betänkandet, men låt mig för tids vinnande bara
              yrka bifall till nr 1, 4, 5 och 10.
            </seg>
            <seg n="9a112837">
              Det har varit en intressant debatt i dag. Jag ska inte ge mig
              på att sammanfatta hela den. Jag ska i stället lyfta fram två
              aspekter som vi socialdemokrater anser är dåligt belysta i regeringens
              skrivelse.
            </seg>
            <seg n="3ec922b4">
              När politiken för global utveckling först beslutades hade vi
              socialdemokrater all anledning att vara stolta. Det var en världsunik
              produkt som en enig riksdag stod bakom. Många parlament i världen
              har med stort intresse studerat PGU. Det är en politik som vi
              socialdemokrater känner ett särskilt ansvar för eftersom det var
              vår regering som tog fram den.
            </seg>
            <seg n="fc6b2e57">
              Det är därför med intresse som vi nu har tagit del av regeringens
              skrivelse och majoritetens texter i betänkandet.
            </seg>
            <seg n="1630b59c">
              Låt mig först och främst säga att det är bra att man har kommit
              med en skrivelse som tar ett rejält grepp på hela politiken. Det
              uppskattar vi. Det finns delar där vi är överens, men där kommer
              jag av naturliga skäl inte att uppehålla mig. Jag vill i stället
              peka på ett par områden där jag anser att regeringen i dessa EM-tider
              skjuter över målet eller helt missat att komma in på planen.
            </seg>
            <seg n="3f2916a7">
              Den första gäller synen på marknaden och arbetstagarnas rättigheter.
              Regeringen lägger starkt fokus på ekonomisk tillväxt, företagande
              och näringslivets viktiga roll för global utveckling. Vi socialdemokrater
              är naturligtvis inte emot något av detta, men vi har en mer nyanserad
              bild av hur man bäst uppnår goda hållbara resultat.
            </seg>
            <seg n="6465a290">
              Marknaden är inte allena saliggörande. Ekonomisk tillväxt är
              inte det enda måttet på ett framgångsrikt samhälle. Företagande
              är inte den enda faktor som skapar sysselsättning. Alla dessa
              faktorer är förstås viktiga och nödvändiga och får inte glömmas
              bort. Det finns områden som också är viktiga och som regeringen
              väljer att knappt alls lägga fokus på. Det gäller arbetstagarnas
              rättigheter, möjligheter att organisera sig i fria fackföreningar
              det nämnde Holger och arbetet med att skapa drägliga arbetsförhållanden
              globalt. Man nämner pliktskyldigt arbetet med ILO:s konventioner,
              men engagemanget för arbetstagarnas rättigheter tycker vi är för
              svagt.
            </seg>
            <seg n="6c60a869">
              Vi socialdemokrater menar att om man vill ha en ekonomisk, social
              och miljömässigt hållbar tillväxt måste man ha båda dessa perspektiv.
              Man måste vara medveten om den roll som en rättvis fördelning
              spelar för en långsiktigt effektiv fattigdomsbekämpning. Vi anser
              att majoriteten alltför ensidigt sjunger marknadens lov.
            </seg>
            <seg n="98a6781d">
              Av världens 100 största ekonomier är hälften företag. Vi menar
              att regeringen inom ramen för FN, Världsbanken och ILO starkare
              måste driva fram regler om företags ansvar för mänskliga rättigheter,
              arbetsvillkor och en bättre miljö. Sverige bör också starkare
              hävda arbetstagares rättigheter i organisationer som IMF och Världsbanken
              samt i bilaterala kontakter med upphandlingsregler på alla samhällsnivåer
              nationellt och globalt.
            </seg>
            <seg n="c29ffd53">
              Det andra området som jag tänkte nämna är nedrustning i allmänhet
              och klustervapen i synnerhet.
            </seg>
            <seg n="a0808047">
              Sverige har sedan många år en stolt tradition i att vara en föregångare
              i det internationella arbetet med nedrustning. Många är de initiativ
              som tagits av Sverige på den globala arenan sedan många årtionden
              tillbaka.
            </seg>
            <seg n="36b8ccca">
              Det kalla kriget är sedan länge slut, men man kan med oro se
              hur världens militärutgifter ökar varje år. Det internationella
              nedrustningsarbetet behöver ta ny fart och mer behöver göras.
              Här har dock den borgerliga regeringen varit förvånansvärt passiv.
            </seg>
            <seg n="916d9333">
              Ett exempel på denna passivitet som har varit aktuellt under
              riksdagsåret är det internationella förbudet mot klustervapen.
              Det är ett initiativ taget av den norska regeringen, som har en
              socialdemokratisk statsminister och utrikesminister. Det går under
              namnet Osloprocessen.
            </seg>
            <seg n="073457b6">
              Klusterbomber är fruktansvärda vapen som drabbar civilbefolkningen
              i mycket hög grad. Det är också en vapentyp som lämnar efter sig
              blindgångare som kan orsaka ändå mer skada åratal efter det att
              de en gång har använts.
            </seg>
            <seg n="9ab4fa93">
              Offren kan räknas i tusental i Afghanistan, Laos och inte minst
              senast i Libanon där Israel bara under de sista tre dagarna av
              kriget öste ut hundratusentals substridsdelar över södra Libanon.
            </seg>
            <seg n="9b93bf7d">
              Osloprocessen har nu lett fram till att man i Dublin häromveckan
              kom fram till en avtalstext som över hundra länder har ställt
              sig bakom. Jag var där och kunde se den glädje som fanns över
              att man äntligen har kommit till skott med ett avtal som, om det
              implementeras, kommer att förbjuda över 90 procent av världens
              klustervapen.
            </seg>
            <seg n="bdc06dd6">
              Vad har regeringens hållning varit i denna process? Ett enigt
              utrikesutskott har ju hela tiden krävt att regeringen ska verka
              för ett heltäckande internationellt förbud ett förbud som också
              kan omfatta den svenska bombkapsel 90 som ingår i JAS Gripens
              arsenal. Vi menar att bombkapsel 90 hör till ett inhumant, föråldrat
              och onödigt vapensystem som inte borde få finnas i något lands
              arsenal, inte heller i Sveriges.
            </seg>
            <seg n="1f319cf0">
              Vad har då regeringens hållning varit? Först var man passiv,
              sedan var man aktivt obstruerande, sedan verkade man motvilligt
              rätta in sig i ledet. I dag vet ingen riktigt var regeringen står.
              Man deltog inte i det första mötet som hölls i Lima i Peru, och
              man agerade inte åt något särskilt håll i det följande mötet i
              Wien. Sedan gjorde man ett lappkast inför mötet i Wellington på
              Nya Zeeland där man plötsligt började verka för undantag för vissa
              typer av klustervapen. Dessa undantag råkade då omfatta även bombkapsel
              90, en händelse som onekligen ser ut som en tanke.
            </seg>
            <seg n="5e05e47f">
              I Dublin i maj i år verkade regeringen inse att loppet var kört.
              En överväldigande majoritet av länderna var emot att undanta klustervapen
              av BK 90:s typ, och man sågs krypa till korset och motsatte sig
              inte den slutgiltiga avtalstexten som röstades fram med acklamation.
            </seg>
            <seg n="a640f556">
              Så långt är det gott och väl. Men det som oroar oss nu är de
              kommentarer som har kommit från bland andra statsministern och
              försvarsministern efter Dublinmötet. Signalen som har gått ut
              är att man får vänta och se vad man nu ska göra och om man verkligen
              kommer att skriva på avtalet i Oslo i december.
            </seg>
            <seg n="624b40e3">
              Det vore en skam om regeringen lät militära och kommersiella
              intressen gå före vad en enig riksdag anser och vad över 100 länder
              har kommit överens om. Vi kräver att regeringen klart deklarerar
              att man kommer att ratificera avtalet och genast sätter i gång
              med att skrota bombkapsel 90.
            </seg>
            <seg n="ced2f92d">
              Sammanfattningsvis uppskattar vi att man har kommit till riksdagen
              med en skrivelse men har förstås även kritik. Det finns delar
              som vi är överens om, men det finns också delar där det är ideologiska
              skillnader.
            </seg>
            <seg n="b5964be0">
              Marknaden är inte allena saliggörande, och sambandet mellan en
              långsiktigt hållbar utveckling och en rättvis fördelning är för
              svagt belyst.
            </seg>
            <seg n="46053d87">
              Slutligen: Ratificera förbudet mot klustervapen, skrota bombkapsel
              90, och se till att Sverige återupptar sin roll som ledare i det
              internationella nedrustningsarbetet!
            </seg>
            <seg n="623d8937">
              Som siste talare i debatten önskar jag talmannen och mina meddebattörer
              en trevlig sommar.
            </seg>
          </u>
          <note n="885fd937">
            Överläggningen var härmed avslutad.
          </note>
          <note n="2806bcf8">
            14 § Bordläggning
          </note>
          <note n="c046fc5f">
            Anmäldes och bordlades
          </note>
          <note n="46c6bb7e">
            15 § Anmälan om skriftligt svar på fråga
          </note>
          <note n="85e2719a">
            Anmäldes att skriftligt svar på följande fråga inkommit
          </note>
          <note n="f2518fab">
            den 13 juni
          </note>
          <note n="3e23ecc6">
            Helena Leander
          </note>
          <note n="253eb1ef">
            Svaret redovisas i bilaga som fogats till riksdagens snabbprotokoll
            tisdagen den 24 juni.
          </note>
          <note n="5cfea5ed">
            16 § Kammaren åtskildes kl. 19.01.
          </note>
          <note n="92e792cd">
            Förhandlingarna leddes
          </note>
          <note n="427ead7c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
