<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--114</head>
          <docDate when="2007-05-19">2007-05-19</docDate>
        </div>
      </front>
      <body>
        <div>
          <note n="b975682c">
            ﻿
          </note>
          <note n="91f2a8c3">
            Riksdagens protokoll
          </note>
          <note n="28ca4fa9">
            2007/08:114
          </note>
          <note type="date" n="f1c69bdc">
            Måndagen den 19 maj
          </note>
          <note n="4f01e674">
            Kl. 10:00 - 16:23
          </note>
          <note n="6e37ba3d">
            1 § Justering av protokoll
          </note>
          <note n="bbecfbac">
            Justerades protokollen för den 12 och 13 maj.
          </note>
          <note n="64647069">
            2 § Meddelande om frågestund
          </note>
          <note n="c0b7c2d7">
            Talmannen meddelade att vid frågestunden torsdagen den 22 maj
            kl. 14.00 skulle följande statsråd närvara:
          </note>
          <note n="24fc342d">
            Socialminister Göran Hägglund (kd), utrikesminister Carl Bildt
            (m), statsrådet Maria Larsson (kd), jordbruksminister Eskil Erlandsson
            (c) och försvarsminister Sten Tolgfors (m).
          </note>
          <note n="71906ec5">
            3 § Anmälan om fördröjda svar på interpellationer
          </note>
          <note n="a5def1cc">
            Till riksdagen hade inkommit följande skrivelser:
          </note>
          <note n="13947158">
            Interpellation 2007/08:642
          </note>
          <note n="e0f2c1b1">
            Interpellation 2007/08:642 Stigande fastighetsskatt
          </note>
          <note n="66481000">
            Interpellationen kommer att besvaras den 10 juni 2008.
          </note>
          <note n="45de6621">
            Skälet till dröjsmålet är andra åtaganden som inte gått att ändra
            på.
          </note>
          <note n="9100eb34">
            Lilian Wiklund
          </note>
          <note n="af9b0964">
            Interpellation 2007/08:647
          </note>
          <note n="6325075d">
            Interpellation 2007/08:647 Biodiesel utan palmolja
          </note>
          <note n="dafa2b4c">
            Interpellationen kommer att besvaras tisdagen den 10 juni 2008.
          </note>
          <note n="3cc4250c">
            Skälet till dröjsmålet är sedan tidigare inbokade engagemang.
          </note>
          <note n="91217cd3">
            Dag Ekman
          </note>
          <note n="5530a36e">
            Interpellation 2007/08:648
          </note>
          <note n="c2e86ff4">
            Interpellation 2007/08:648 Musselodling som en viktig del av
            vattenbruket i Västsverige
          </note>
          <note n="c6df1a64">
            Interpellationen kommer att besvaras fredagen den 23 maj 2008.
          </note>
          <note n="f11a3bd1">
            Skälet till dröjsmålet är utländskt ministerbesök, möte i EU-nämnden
            samt konselj på Slottet.
          </note>
          <note n="92e50c6b">
            Mats Wiberg
          </note>
          <note n="ff370677">
            Interpellation 2007/08:657
          </note>
          <note n="bf30673d">
            Interpellation 2007/08:657 Bensinstationer på landsbygden
          </note>
          <note n="dafa2b4c">
            Interpellationen kommer att besvaras tisdagen den 10 juni 2008.
          </note>
          <note n="3cc4250c">
            Skälet till dröjsmålet är sedan tidigare inbokade engagemang.
          </note>
          <note n="7474d0a5">
            Fredrik Ahlén
          </note>
          <note n="c91ecfef">
            Interpellation 2007/08:659
          </note>
          <note n="f3b811af">
            Interpellation 2007/08:659 EU:s energipolitik
          </note>
          <note n="dafa2b4c">
            Interpellationen kommer att besvaras tisdagen den 10 juni 2008.
          </note>
          <note n="3cc4250c">
            Skälet till dröjsmålet är sedan tidigare inbokade engagemang.
          </note>
          <note n="91217cd3">
            Dag Ekman
          </note>
          <note n="96f71cc3">
            Interpellation 2007/08:666
          </note>
          <note n="c748fd3d">
            Interpellation 2007/08:666 Drivmedelsfrågan på landsbygden
          </note>
          <note n="dafa2b4c">
            Interpellationen kommer att besvaras tisdagen den 10 juni 2008.
          </note>
          <note n="3cc4250c">
            Skälet till dröjsmålet är sedan tidigare inbokade engagemang.
          </note>
          <note n="7474d0a5">
            Fredrik Ahlén
          </note>
          <note n="5615c26c">
            Interpellation 2007/08:694
          </note>
          <note n="90661acc">
            Interpellation 2007/08:694 Tillgången på drivmedelsstationer
            på landsbygden
          </note>
          <note n="dafa2b4c">
            Interpellationen kommer att besvaras tisdagen den 10 juni 2008.
          </note>
          <note n="3cc4250c">
            Skälet till dröjsmålet är sedan tidigare inbokade engagemang.
          </note>
          <note n="7474d0a5">
            Fredrik Ahlén
          </note>
          <note n="88ed645e">
            4 § Svar på interpellation 2007/08:636 om etik i näringspolitiken
            och handeln med Colombia
          </note>
          <note type="speaker" n="5e6f9de7">
            Anf. 1 Utrikesminister CARL BILDT (m):
          </note>
          <u who="carl_bildt_minister_2006" xml:id="i-97dbeff512c52a7c-0" n="f95ddcf0" next="i-d6e0962c63a3e00e-0">
            <seg n="f96574d5">
              Herr talman! Luciano Astudillo har frågat vice statsministern,
              Maud Olofsson, om syftet med mötet med Colombias vicepresident
              Francisco Santos den 15 april i år, om hon tagit initiativ till
              förhandlingar om eventuell krigsmaterielexport till Colombia samt
              om sådana förhandlingar pågår. Arbetet i regeringen är så fördelat
              att det är jag som ska svara på interpellationen.
            </seg>
          </u>
          <note n="a847d0c2">
            När Maud Olofsson träffade sin colombianske motpart, vicepresident
            Santos, i samband med dennes besök i Sverige den 1415 april i
            år, handlade samtalet om för Sverige och Colombia viktiga frågor
            som energi, miljö, klimat och respekten för mänskliga rättigheterna
            i Colombia.
          </note>
          <u who="carl_bildt_minister_2006" xml:id="i-d6e0962c63a3e00e-0" n="f95ddcf0" prev="i-97dbeff512c52a7c-0">
            <seg n="5ceea88c">
              Svaret på de bägge senare frågorna är, vad regeringen ankommer,
              nej.
            </seg>
          </u>
          <note type="speaker" n="8b5738ba">
            Anf. 2 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-0e092418aada6563-0" n="ee7fb094">
            <seg n="bc3f080b">
              Herr talman! Jag tackar utrikesministern för svaret även om jag
              tycker att det är en något märklig ordning att utrikesministern
              får redogöra för Maud Olofssons förehavanden på hennes möten.
              Det är något besynnerligt, men man får nöja sig med det korta
              och kärnfulla svaret, som jag tycker är något undfallande.
            </seg>
            <seg n="3c850445">
              Under en lite längre tid nu har utbytet, relationerna och aktiviteterna
              mellan våra båda regeringar varit ovanligt högt. Carl Bildt har
              besökt Latinamerika för första gången och där sammanstrålat med
              president Uribe. Vice president Santos har varit här inte bara
              en gång utan ett par gångar på väldigt kort tid. Det är klart
              att man undrar vad som egentligen pågår.
            </seg>
            <seg n="c5c4ff09">
              Ur Colombias perspektiv är detta agerande ganska logiskt. Landet
              har allt svårare att få stöd för sin strategi för att lösa den
              väpnade konflikt som finns i landet. Demokraterna obstruerar i
              USA. Bush kan inte ge det förbehållslösa stöd som tidigare gavs.
              Nu väntas ett presidentval i USA där till och med en demokratisk
              president kan bli vald. Då är det klart att Colombia och president
              Uribe behöver andra vänner.
            </seg>
            <seg n="03a760e9">
              Också i Europa reses allt fler frågetecken i Storbritannien,
              Frankrike och Spanien kring vad som egentligen pågår i landet.
              Nya vänner behövs alltså.
            </seg>
            <seg n="ac03e5fe">
              Herr talman! Det är inte så förvånande att Carl Bildt är en av
              dem som först räcker ut handen. Bildt har haft en förmåga att
              hamna i fel sällskap tidigare.
            </seg>
            <seg n="2b71184c">
              Det är inte så att jag ska vara konspiratorisk nu, men redan
              i höstas anade jag oråd. När budgettexterna kom i höstas när det
              gäller synen på Colombia definierade man Colombia som ett postkonfliktområde.
              Det ändrades inte förrän det kom till utrikesutskottet. Det var
              förvisso den borgerliga majoriteten där som gjorde detta, men
              det skedde efter påtryckningar från bland annat det civila samhället.
              Jag trodde att det var en felskrivning, men det var det kanske
              inte. Det kanske var ett upplägg inför framtida relationer med
              landet. Det är klart att det är mycket lättare att ha relationer
              av det slag som vi debatterar i dag, som gäller krigsmateriel,
              med länder som kan definieras som postkonfliktområden än med länder
              där det pågår ett regelrätt krig mellan stridande parter, åtminstone
              internt.
            </seg>
            <seg n="43ef7b7f">
              Det har skett en del spekulationer i medierna om vad som egentligen
              händer. Jag hade hoppats att man hade varit lite mer tydlig i
              interpellationssvaret om vad som egentligen händer och vad som
              pågår. Det påstås bland annat att Inspektionen för strategiska
              produkter ska ha gett Saab tillstånd att sälja radarutrustningen
              Erieye som den heter.
            </seg>
            <seg n="28ecb3ad">
              Jag hade hoppats att Carl Bildt skulle ta det här tillfället
              i akt och klargöra vad det är som pågår. Vilket är den borgerliga
              regeringens ställningstagande i frågan? Tänker man ge tillstånd
              till försäljning av krigsmateriel till Colombia? Det skulle jag
              tycka var synnerligen allvarligt. Jag vill fråga utrikesministern
              hur han tänker agera i frågan.
            </seg>
          </u>
          <note type="speaker" n="e2baf5a6">
            Anf. 3 Utrikesminister CARL BILDT (m):
          </note>
          <u who="carl_bildt_minister_2006" xml:id="i-38ade6dcaf5ef669-0" n="f95ddcf0">
            <seg n="cf413766">
              Herr talman! Svaret är kort och kärnfullt, men låt mig utveckla
              det hela lite. Jag tror att Luciano Astudillo och jag inte har
              riktigt samma syn det är alldeles uppenbart på utvecklingen i
              Colombia.
            </seg>
            <seg n="5cff0fb3">
              Det är alldeles riktigt att det har pågått en väpnad konflikt
              i Colombia under mycket lång tid. Det är framför allt Farcgerillan
              men också paramilitära grupperingar på den andra sidan som varit
              inblandade i denna. Det har också varit mycket tydliga kopplingar
              till den narkotikahantering som är en farsot från Colombia och
              det området som drabbar världen i dess helhet. Det är den här
              narkotikafinansierade, rätt extremistiska, marxistiska gerillan
              som är ett av de stora problemen.
            </seg>
            <seg n="f4277668">
              Det pågår omfattande övergrepp mot de mänskliga rättigheterna
              i Colombia. Det är väsentligt mycket mindre nu än det var tidigare.
              Huvudansvaret för detta ligger självfallet på dessa väpnade grupperingar
              som kidnappar människor. Men det har också, framför allt tidigare,
              varit en svår situation för fackliga ledare och andra.
            </seg>
            <seg n="bb8b4ea1">
              Vi i Sverige har sedan lång tid fört en rätt nära dialog med
              olika delar av det colombianska samhället. Det har varit stöd
              till MR-organisationer och stöd till FN:s högkommissaries för
              mänskliga rättigheter kontor i Bogotá, för att ta några konkreta
              exempel. Vi har också, vilket jag också har gjort tidigare, uttalat
              uppskattning för inslag i den politik som har lett till en tydlig
              förbättring av läget i Colombia under senare år. Det innebär inte
              att alla problem är ur världen, förvisso inte. Men situationen
              är i dag väsentligt mycket bättre.
            </seg>
            <seg n="71d3a55f">
              Sedan finns det de som har en mer skeptisk inställning. Jag skulle
              vänligt råda Luciano Astudillo att inte förknippa sig med amerikansk
              protektionism. Det är riktigt att de amerikanska demokraterna
              motsatt sig frihandelsavtalet med Colombia. De motsätter sig alla
              frihandelsavtal över huvud taget som ligger i den amerikanska
              kongressen. De godkänner inte någonting. Det har inte att göra
              med någon omsorg om människor i andra länder, utan det är utpräglade
              protektionistiska stämningar som man utnyttjar i det amerikanska
              valet och har mycket lite med detta att göra.
            </seg>
            <seg n="616fdd9e">
              Vi har haft ett antal dialoger. Jag träffade, som sagt, president
              Uribe senast i fredags. Då uttalade han sin uppskattning av den
              konstruktiva kritik som Sverige ibland framför när det gäller
              MR-frågorna. Jag utgår också ifrån att vi har en positiv utveckling
              av den kommersiella relationen.
            </seg>
            <seg n="ae10ed72">
              Vad gäller krigsmateriel känner Luciano Astudillo till det regelverk
              som finns. Det är inte regeringen som säljer krigsmateriel, utan
              det är andra som gör det. Däremot kontrollerar vi det, och det
              är jag som är ansvarig för detta. Inspektionen för strategiska
              produkter, som är en självständig myndighet, fattade beslut i
              februari i år, efter att ha inhämtat synpunkter från Exportkontrollrådet,
              där de olika politiska partierna är företrädda. Man har lämnat
              ett positivt förhandsbesked rörande den eventuella framtida exporten
              av viss övervakningsutrustning till Colombia.
            </seg>
            <seg n="66f9e78e">
              Det är ingenting som regeringen gör. Det här är det ISP som gör.
              Skulle det bli en sådan affär det vet jag ingenting om återkommer
              det självfallet till ISP för ställningstagande.
            </seg>
            <seg n="4721c24b">
              Det som i så fall diskuteras är såvitt jag förstår de övervakningsutrustningar,
              Erieye, som vi har sålt i ett antal exemplar till Brasilien, som
              vi har sålt till Mexiko, som för övrigt också diskuteras i fallet
              Peru just nu och som i så fall ingår i ett integrerat övervakningssystem
              för hela detta område för att kontrollera framför allt smuggling
              av narkotika. Det handlar om småflygplan numera till och med miniubåtar,
              fast det kan vi inte kontrollera på samma sätt som används från
              små flygplatser.
            </seg>
            <seg n="db6e5939">
              Erfarenheterna från både det brasilianska och det mexikanska
              systemet är såvitt jag förstår mycket goda. Ett mer integrerat
              sådant system i detta område skulle bidra till att bekämpa den
              smugglingen och också bekämpa den finansiering av terrorism som
              denna smuggling delvis är en del av.
            </seg>
            <seg n="9b21cc61">
              Men det är ingenting som regeringen förhandlar om. Det är ISP
              som har att pröva om och i så fall när en sådan affär skulle bli
              aktuell, om vilket jag således inte har någon konkret information.
            </seg>
          </u>
          <note type="speaker" n="e3d023fa">
            Anf. 4 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-0e092418aada6563-1" n="ee7fb094">
            <seg n="09862de5">
              Herr talman! Vi har en annorlunda syn på det rådande läget i
              Colombia.
            </seg>
            <seg n="c055071c">
              Det är sant att det finns en delvis narkotikafinansierad gerilla
              som använder terrormedel och kidnappningar. Det är problematiskt
              och har lett till att vi i landet kanske har en av världens längsta
              väpnade konflikter, pågående än i dag. Detta är en konflikt som
              vid årsskiftet ledde till nästan ett regelrätt krig med två grannländer,
              Ecuador och Venezuela, med upptrappning längs båda gränserna.
              Man var oerhört nära en väldigt explosiv situation.
            </seg>
            <seg n="f8c35717">
              Vi har ungefär en och en halv miljon människor som lever som
              internflyktingar i landet som en konsekvens av det här kriget.
              Nästan hälften av Colombias befolkning lever under fattigdomsgränsen.
              FN:s kommissariat, som bland annat vi finansierar, rapporterade
              senast 2007 att det förekommer godtyckliga avrättningar, kollektiva
              bestraffningar och kidnappningar av civila där också andra parter
              är inblandade mer än den här gerillan. Det handlar om paramilitära
              grupper som ibland till och med har starka kopplingar, kanske
              inte direkt till presidenten men till de partier som stöder president
              Uribe.
            </seg>
            <seg n="1568e70a">
              Det är ju så det väljer inte Bildt att ta upp i sitt resonemang
              om beskrivningen av landet att det finns femtiotalet senatorer
              och kongressledamöter, alla kopplade mer eller mindre till stödet
              för president Uribe, som just nu är i process för att ha starka
              kopplingar till narkotikamaffian i landet och de paramilitära
              grupperna.
            </seg>
            <seg n="6ae93a4a">
              Det är till det här landet som vi eventuellt ska sälja radarutrustning,
              vilket Bildt inte känner till.
            </seg>
            <seg n="936f0b18">
              Den 6 mars skulle man ha en väldigt stor demonstration i Colombia
              för sanning, gottgörelse och rättvisa och mot det paramilitära
              våldet. Efter den massdemonstration som arrangerades gick presidentens
              nära rådgivare José Obdulio Gaviria ut i medier och anklagade
              alla dem som deltog, kyrkor, MR-organisationer och fredsorganisationer,
              för att ha samröre med Farcgerillan, den terrorgerilla och knarkgerilla
              som vi pratar om. Konsekvenserna av de här anklagelserna har varit
              att fram tills i dag från den 6 mars har sex civila ur de här
              organisationerna mördats. Flera av deras organisationer har blivit
              angripna av paramilitära grupper kallade Las Águilas Negras.
            </seg>
            <seg n="07c01d1a">
              Jag träffade själv för en tid sedan Diana Gomez, vars far, Jaime
              Gomez, mördades. Jag skrev för övrigt en skriftlig fråga då detta
              inträffade. Hon vet än i dag inte vad som hände med hennes far.
              Hon var livrädd att återvända till Colombia eftersom hon var en
              av dem som organiserade de här demonstrationerna.
            </seg>
            <seg n="13b9a5b3">
              Det är det landet som vi är på väg att ha ekonomiska relationer
              om krigsmateriel med, och det är synnerligen allvarligt.
            </seg>
            <seg n="7c9498c4">
              Jag känner till regelverket, men jag vill ändå läsa upp ett citat
              om de riktlinjer som antagits i riksdagen om vapenexport. Tillstånd
              till utförsel av krigsmateriel, eller annan utlandssamverkan som
              avser krigsmateriel, bör inte lämnas om det avser stat där omfattande
              och grova kränkningar av mänskliga rättigheter förekommer. Respekt
              för mänskliga rättigheter är ett centralt villkor för att tillstånd
              skall beviljas.
            </seg>
            <seg n="5177fd24">
              Jag hoppas att man efterlever detta i det ekonomiska utbyte som
              kommer att ske beträffande krigsmateriel med det här landet.
            </seg>
          </u>
          <note type="speaker" n="9629a285">
            Anf. 5 Utrikesminister CARL BILDT (m):
          </note>
          <u who="carl_bildt_minister_2006" xml:id="i-38ade6dcaf5ef669-1" n="f95ddcf0">
            <seg n="b6f6efb3">
              Herr talman! Jag har under de senaste vad det nu kan vara, de
              senaste 1520 åren kanske, varit i Colombia inte alltför många
              gånger, men ett antal gånger under en mycket lång tidsperiod.
              Jag har alltså haft möjlighet att personligen se den förändring
              som har skett.
            </seg>
            <seg n="f43ca87c">
              Bogotá var en stad där det inte var aktuellt att över huvud taget
              gå ut på gatan. Det var ett land som var i sammanbrott, totalt
              förstört av strider, gerilla och narkotika. Det fanns anledning
              att vara mycket pessimistisk om Colombias framtid.
            </seg>
            <seg n="d3bc9510">
              I dag är det annorlunda. Utvecklingen har vänt. Bogotá är med
              latinamerikanska mått mätt en mycket säker huvudstad. Narkotikakartellerna,
              till och med på ett ställe som Medellín, har trängts tillbaka
              högst avsevärt. Farcgerillan har trängts tillbaka. Senast i går
              kapitulerade en av deras ledande kommendanter, vilket är ett allvarligt
              avbräck ett gott sådant för deras verksamhet i en del av landet.
              Vi ser att det pågår en process för demilitarisering av de paramilitära
              grupperingar som Luciano Astudillo med rätta påpekar har stått
              för väldigt många av övergreppen, även om denna demilitariseringsprocess
              är förenad med sina svårigheter. Vi ser en betydande ekonomisk
              utveckling.
            </seg>
            <seg n="9932fe55">
              Det innebär inte att alla problem är över. Det är de inte. Colombia
              har fortfarande en väg att gå, och vi ska försöka hjälpa Colombia,
              inte minst med en konstruktiv attityd när det gäller hur man ytterligare
              kan förbättra respekten för de mänskliga rättigheterna.
            </seg>
            <seg n="e3220b60">
              Men det är ingen tvekan om att Colombia är ett av de länder i
              Latinamerika som är på rätt väg. Det finns anledning att betona
              detta mot bakgrund av att just detta land har varit utsatt för
              och fortfarande är utsatt för det elände som narkotikahanteringen
              är.
            </seg>
            <seg n="843faac6">
              Narkotikahantering i den omfattning vi har sett i Colombia är
              förödande för ett samhälle, också för att den finansierar både
              den extrema vänstergerillan, finansierar de paramilitära grupperingarna
              och, som Luciano Astudillo påpekar, ger möjlighet att korrumpera
              det politiska systemet. Pengar har en viss makt, och vi ser vilken
              effekt detta har haft.
            </seg>
            <seg n="dd7e1092">
              Men jag vill ändå säga att utvecklingen har vänt och för närvarande
              är på väg åt rätt håll. Då är det viktigt för oss, tycker jag,
              att i en politisk dialog av den art som vi har fört och som jag,
              som sagt, förde senast i fredags med Colombias president, försöka
              stödja denna utveckling. Den har betydelse för den latinamerikanska
              utvecklingen i dess helhet.
            </seg>
            <seg n="b4fe500d">
              Sedan ser vi, som påpekas, spänningar också i förhållande till
              grannländerna, Ecuador och Venezuela i det här konkreta fallet.
              Det har väl sin bakgrund delvis i att, åtminstone ett av de länderna
              har blivit ertappat med fingrarna i syltburken när det gäller
              alltför nära samröre med organisationer av en terroristisk natur
              som man inte ska ha samröre med, vilket det finns anledning att
              beklaga. Men det finns också anledning att notera att den colombianska
              reaktionen på detta har varit med hänsyn till omständigheterna
              förhållandevis begränsad. Det kunde ha lett till mycket allvarligare
              konsekvenser.
            </seg>
            <seg n="72c76352">
              Vad gäller samarbetet eller den möjliga försäljningen av krigsmateriel
              känner vi båda till regelverket, så jag behöver inte upprepa detta.
              Jag vill bara säga att jag i och för sig kan se betydande fördelar
              i att det övervakningssystem som vi har i Brasilien och Mexiko
              och som diskuteras i vissa av de andra länderna integreras för
              att bekämpa narkotikahanteringen. Det behövs ett sådant system.
              För närvarande opererar amerikanerna ett sådant med amerikanska
              militära medel utifrån en bas i Ecuador. Om länderna själva vill
              ta ett ökat ansvar för denna övervakning och detta ingripande
              mot narkotikasmuggling är det från principiella utgångspunkter
              ingenting som jag har anledning att se negativt på.
            </seg>
          </u>
          <note type="speaker" n="b68f65b0">
            Anf. 6 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-0e092418aada6563-2" n="ee7fb094">
            <seg n="719143ff">
              Herr talman! Jag hoppas att det inte råder några som helst missförstånd
              i den delen, att vi vill ha mer intresse för det som händer i
              Colombia. Vi har under lång tid stött den utvecklingen med fredsförhandlingar
              och genom att trovärdigt försöka sätta press på båda parter. Vi
              har varit väldigt aktiva i det. Ett ökat engagemang från svensk
              sida är givetvis välkommet för Colombia. Vi har i Sverige ett
              starkt civilt samhälle som samverkar med flera olika organisationer
              i Colombia. Ett ekonomiskt utbyte är också välkommet om det är
              av rätt slag.
            </seg>
            <seg n="cc7c0a01">
              Nästa gång Carl Bildt åker till Colombia kanske han ska åka utanför
              Bogotá för att se att det inte bara är Bogotá som gäller. Jag
              har varit i Bogotá, men jag har också varit Choco i Amazonas där
              konflikten fortfarande pågår och människor tvingas på flykt på
              grund av de stridande parterna. Han kanske även skulle åka till
              den karibiska kusten, som helt behärskas av högerknarkmaffian.
              Jag var där som valobservatör, och vi har haft en debatt med anledning
              av det. Allt som sker i Bogotá återspeglas inte i övriga delar
              av det stora landet Colombia.
            </seg>
            <seg n="7bd0e3fe">
              Vi ska stödja en positiv utveckling i landet. Vi ska stödja förhandlingar.
              Det går inte att vinna över gerillan militärt, tyvärr, utan det
              måste till förhandlingar på samma sätt som man förhandlat med
              de paramilitära grupperna på högersidan.
            </seg>
            <seg n="411d8420">
              Det är emellertid problematiskt att sälja radarutrustning, för
              övrigt av samma typ som den som användes till att kartlägga lägren
              på den ecuadorianska sidan. Det är liknande utrustning vi ska
              sälja till Colombia. Den utrustningen kan dessutom användas till
              att avlyssna, och i ett land där det är svårt att tydliggöra skillnaden
              mellan civila och stridande parter är det allvarligt att vi bidrar
              till att ge regeringen verktyg som kan användas till att ytterligare
              kränka mänskliga rättigheter. Den risken finns, och det vore allvarligt
              om vi bidrog till den.
            </seg>
          </u>
          <note type="speaker" n="3f56f70e">
            Anf. 7 Utrikesminister CARL BILDT (m):
          </note>
          <u who="carl_bildt_minister_2006" xml:id="i-38ade6dcaf5ef669-2" n="f95ddcf0">
            <seg n="6606f967">
              Herr talman! Det kanske inte är min sak att i detta sammanhang
              kommentera den synnerligen eleverade uppfattning om kapaciteten
              hos svenskt materiel som Luciano Astudillo har. Det förhåller
              sig kanske inte riktigt på det sättet. Det handlar framför allt
              om ett övervakningssystem som ingriper mot eller kan detektera
              flygburna mål. Sedan kan det även ha vissa andra kapaciteter,
              dock icke dessa. Men det är en annan sak, och det kan vi återkomma
              till senare.
            </seg>
            <seg n="937cf089">
              Det viktiga är, och där har vi i alla fall samma uppfattning,
              att utvecklingen i Colombia trots allt är på väg åt rätt håll.
              Den är inte på väg åt fel håll. Vi ser en förbättrad situation
              för mänskliga rättigheter. Vi ser ett tillbakaträngande av de
              väpnade grupperingarna. Vi kanske ser framgångar i kampen mot
              narkotika, även om det torde vara den svåraste delen av det hela.
              Vi ser en etablering av en mer eller mindre väl fungerande demokrati,
              vilket det finns anledning att uppskatta. Vi ser rättvisa val
              äga rum.
            </seg>
            <seg n="8d4ba3d7">
              Vi har emellertid också, som det påpekas, en pågående konflikt
              i delar av landet. Då är det viktigt för Sverige att vara engagerat
              i olika delar av det colombianska samhället, och det är vi också.
              Vi är det på bredden med presidenten, regeringen, det civila samhället,
              MR-organisationer och de FN-insatser som finns i detta sammanhang,
              inte minst vad gäller mänskliga rättigheter.
            </seg>
            <seg n="75a24285">
              Sedan ska de övriga frågor vi diskuterar prövas av ISP och av
              Exportkontrollnämnden i enlighet med det regelverk som finns för
              dessa frågor.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="1b4d4934">
            5 § Svar på interpellation 2007/08:567 om epilepsi och inlärning
          </note>
          <note type="speaker" n="62fd2b7c">
            Anf. 8 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-3" n="1ec39cde">
            <seg n="dcec67b0">
              Herr talman! Börje Vestlund har frågat mig vad jag avser att
              göra för att barn med epilepsi ska kunna få det stöd för inlärning
              som de behöver.
            </seg>
            <seg n="f5bef7f1">
              Det är kommunens ansvar att organisera utbildningen i sina skolor.
              Kommunerna har därvid en stor frihet men också ett stort ansvar.
            </seg>
            <seg n="bae3688e">
              Kommunernas planering av utbildningen i sina skolor styrs av
              skollagen som föreskriver att särskilt stöd ska ges till elever
              som har svårigheter i skolarbetet, och enligt 1994 års läroplan
              för det obligatoriska skolväsendet, förskoleklassen och fritidshemmet
              ska undervisningen anpassas till varje elevs förutsättningar och
              behov. Motsvarande ansvar ligger också på huvudmannen för fristående
              skolor.
            </seg>
            <seg n="4c8fc837">
              Därutöver föreskriver grundskoleförordningen att om det genom
              uppgifter från skolans personal, en elev, elevens vårdnadshavare
              eller på annat sätt framkommer att eleven kan ha behov av särskilda
              stödåtgärder ska rektorn se till att behovet utreds. Om utredningen
              visar att eleven behöver särskilt stöd ska rektorn se till att
              ett åtgärdsprogram utarbetas. Av programmet ska det framgå vilka
              behoven är, hur de ska tillgodoses samt hur åtgärderna ska följas
              upp och utvärderas. Eleven och elevens vårdnadshavare ska ges
              möjlighet att delta när åtgärdsprogrammet utarbetas.
            </seg>
            <seg n="29e0019b">
              När det gäller medicinska funktionshinder som till exempel epilepsi
              är både elevhälsans personal och elevens läkare naturliga samarbetspartner
              i detta utredningsarbete.
            </seg>
            <seg n="67f373b5">
              Att undervisa så att varje elev ges förutsättningar att nå målen
              kräver en regelbunden uppföljning och utvärdering av elevens utveckling
              samt identifiering av behovet av individanpassade stödinsatser.
              Därför är det viktigt att varje lärare har förmåga att tolka de
              nationella målen och utifrån dem planera undervisningen så att
              den anpassas till varje elevs förutsättningar och behov.
            </seg>
            <seg n="4415c617">
              För att stärka lärarnas kompetens genomför regeringen en omfattande
              satsning på kvalificerad fortbildning för lärare, som ger ökade
              möjligheter till fördjupning i undervisningsämnet. Därutöver har
              utredningen om en ny lärarutbildning (dir. 2007:103) bland annat
              i uppgift att se över hur tillräckliga ämneskunskaper i utbildningen
              av lärare kan säkras.
            </seg>
            <seg n="d11acd36">
              Dessutom har regeringen gett nio lärosäten i uppdrag att anordna
              speciallärarutbildning. Syftet med den utbildningen är bland annat
              att stärka lärarnas kompetens så att de kan ge individanpassat
              stöd till elever i behov av särskilt stöd för deras språk-, läs-
              och skrivutveckling eller matematikutveckling.
            </seg>
            <seg n="465484d3">
              Det är, herr talman, således kommunernas och skolornas skyldighet
              att utreda vilka behov eleven har och organisera undervisningen
              så att behoven kan tillgodoses. Både statliga myndigheter, till
              exempel Specialpedagogiska institutet, och olika intresseorganisationer
              har en viktig funktion att ge råd och stöd samt informera om vad
              olika funktionshinder, såsom epilepsi, kan innebära.
            </seg>
            <seg n="54edf99a">
              För mig är möjligheten för alla elever att nå utbildningens mål
              en mycket viktig fråga. Därför är alla elever i behov av särskilt
              stöd en fråga som jag kommer att följa mycket noga i mitt fortsatta
              arbete som utbildningsminister.
            </seg>
          </u>
          <note n="c5725c45">
            Talmannen konstaterade att interpellanten inte var närvarande
            i kammaren och förklarade överläggningen avslutad.
          </note>
          <note n="194ef61a">
            6 § Svar på interpellation 2007/08:572 om omfördelning av medel
            från gymnasiet till grundskolans tidigare årskurser
          </note>
          <note type="speaker" n="30e64c50">
            Anf. 9 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-4" n="1ec39cde">
            <seg n="8e038d56">
              Herr talman! Mats Pertoft har frågat mig om jag kan tänka mig
              en statlig finansiell satsning på skolorna för att täcka de merkostnader
              som en omfördelning av medel från gymnasiets individuella program
              till grundskolans tidigare årskurser medför.
            </seg>
            <seg n="07dff3bc">
              Regeringen anser att insatser i form av extra tid och stöd bör
              sättas in tidigt och anpassas till elevens behov. Genom att ge
              eleverna stöd tidigt under skolgången kan fler elever nå skolans
              kunskapsmål.
            </seg>
            <seg n="4fca1f0d">
              De reformer som regeringen genomför för att stärka kunskapsuppdraget
              i skolan förväntas också på sikt leda till att behoven av särskilt
              stöd senare under skoltiden avtar. Jag tänker bland annat på förtydligande
              av skolans kunskapsmål, läsa-skriva-räkna-satsningen, tidigare
              betyg i skolan och obligatoriska kontrollstationer för att stödja
              elevernas kunskapsutveckling.
            </seg>
            <seg n="7e622b91">
              Hur resurserna ska fördelas mellan olika skolformer är en kommunal
              angelägenhet. Min förhoppning är att de reformer som regeringen
              genomför kommer att medföra att kommunerna gradvis omfördelar
              resurser till grundskolans tidigare årskurser.
            </seg>
            <seg n="b1ee1b07">
              Mats Pertoft påpekar att det under en övergångsperiod kommer
              att uppstå dubbla kostnader eftersom de som under sin tid i grundskolan
              inte varit föremål för satsningar fortfarande kommer att behöva
              resurser inom ramen för det individuella programmet eller motsvarande.
            </seg>
            <seg n="d2bd2cad">
              Jag för min del ser detta som en process där en omfördelning
              av resurserna sker stegvis genom kommunernas försorg. Däremot
              anser jag inte att staten bör gå in och finansiera detta. Det
              får naturligtvis inte bli så att elever som har särskilda behov
              blir utan stöd i samband med att resurser eventuellt omfördelas
              från gymnasiet till grundskolan. Det är kommunernas ansvar att
              se till att denna process sköts på ett ansvarsfullt sätt.
            </seg>
            <seg n="cd732e05">
              Man ska också komma ihåg att det inte finns ett entydigt samband
              mellan resurser och resultat. Vi vet däremot att lärarnas utbildning
              och kompetens har stor betydelse för utbildningsresultaten. Det
              är ett starkt skäl till regeringens stora satsning på kvalificerad
              fortbildning för lärare.
            </seg>
          </u>
          <note type="speaker" n="50eabd57">
            Anf. 10 MATS PERTOFT (mp):
          </note>
          <u who="mats_pertoft_eb413b" xml:id="i-e8b5ac0b1ae5e3e5-0" n="4f38a554">
            <seg n="742b43b6">
              Herr talman! Jag vill tacka utbildningsministern för svaret.
              Det var väl ungefär det svar jag förväntade mig. Jag ställde interpellationen
              eftersom utbildningsministern så ofta i olika sammanhang har betonat
              behovet av mer resurser för de tidiga åren i grundskolan, ett
              behov som jag helt delar utbildningsministerns uppfattning om.
            </seg>
            <seg n="ee9235fb">
              Problemet är att den bild som utbildningsministern målar upp
              är korrekt. Det är så att kommunerna äger denna fråga. Samtidigt
              är det så att vi i dag saknar resurser där. Vi brukar ofta i utbildningssammanhang
              tänka på Finland och lyfta fram Finland som ett exempel. Ett intressant
              faktum är att Finland under 90-talets nedskärningar vad jag har
              förstått undantog skolan från en hel del av besparingarna, någonting
              som inte skedde i Sverige. I stället var det andra delar av samhället
              som fick spara.
            </seg>
            <seg n="24d74316">
              Jag undrar över utbildningsministerns svar. Det är väldigt vackert
              tänkt att kommuner successivt ska omfördela resurser. Samtidigt
              är det väldigt tydligt att den borgerliga regeringen arbetar utifrån
              att insatserna ska ske tidigare redan under denna mandatperiod.
              Inte minst finns ett förslag till ny gymnasieskola som vi antagligen
              snart kommer att se en proposition om. Detta är också en del av
              det. Det är väldigt vackert tänkt av utbildningsministern att
              det här ska ske successivt, men jag måste ändå fråga konkret:
              Hur ska kommunerna klara detta när vi i dag får tydliga signaler
              om att den kommunala ekonomin försämras? De pengar som kunde ha
              använts från staten har gått till skattesänkningar i stället.
              Kommunerna hamnar i kläm.
            </seg>
            <seg n="7a4f3ddc">
              Jag vill därför fråga utbildningsministern: Hur tänker han leva
              upp till de förväntningar som han har skapat i Sverige om en ordentlig
              satsning på de tidiga åldrarna i grundskolan, så att de elever
              som behöver stöd också ska få det stödet?
            </seg>
          </u>
          <note type="speaker" n="6ef543d7">
            Anf. 11 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-5" n="1ec39cde">
            <seg n="1b78eb6e">
              Herr talman! Mats Pertoft säger att kommunerna inte klarar skolan.
              Jag delar den grunduppfattningen. Jag tycker att man bör diskutera
              att återförstatliga den svenska skolan. Men det tycker inte Mats
              Pertoft. Då är frågan vilket Mats Pertofts alternativ är.
            </seg>
            <seg n="d6222413">
              Att eleverna ska lära sig att läsa, skriva och räkna är huvuduppgiften
              för skolan. Det är det som är kommunernas huvudansvar. Mats Pertoft
              säger att kommunerna inte klarar det. Det kanske de inte gör.
              Men då borde vi återförstatliga skolan snarare än att staten delvis
              återtar finansieringen av skolan.
            </seg>
            <seg n="5a1569fc">
              Grundproblemet i sammanhanget är att alldeles för mycket resurser
              sätts in för sent. Elever som inte kan läsa och skriva får hjälp
              på gymnasiets individuella program när de i stället borde få hjälp
              på lågstadiet. Speciallärarna, som förr fanns på låg- och mellanstadiet,
              finns knappt längre. Det beror inte på besparingar. Det beror
              på ett ideologiskt vägval av riksdagen på 80-talet, då man sade
              att vi inte skulle ha speciallärare längre, därför att elever
              känner sig stigmatiserade om de får speciallärare. Det finns nu
              färre speciallärare, och de som finns kvar finns i stor utsträckning
              på gymnasieskolans individuella program.
            </seg>
            <seg n="1953c2c7">
              Min hela idé är att det är mycket bättre att ge hjälp tidigare.
              Ska vi lära elever med svårigheter att läsa och skriva gör vi
              det mycket lättare om vi gör det på lågstadiet i stället för att
              invänta gymnasieskolan. Det är hela poängen.
            </seg>
            <seg n="482066b9">
              I de kommuner där Folkpartiet medverkar i styret kommer man att
              jobba på det sättet att man successivt flyttar över resurser från
              gymnasiet till de tidiga åren. I den gymnasiereform som regeringen
              avser att genomföra ingår samma sak, att resurser från gymnasiets
              individuella program ska flyttas över till grundskolan. Det är
              bättre att hjälpa eleverna tidigt än att invänta att de blir 17
              år gamla. Det är hela poängen med regeringens utbildningspolitik.
            </seg>
            <seg n="c24b31f7">
              Det är också därför vi vill ha nationella prov redan på lågstadiet.
              Vi vill ha en särskild läsa-skriva-räkna-garanti. Vi vill utbilda
              särskilda lågstadielärare som är experter på läsa-skriva-räkna.
              Vi återinför speciallärarutbildningen. De ska finnas på lågstadiet.
            </seg>
            <seg n="757eebdf">
              Då krävs det mer resurser på lågstadiet. Min uppfattning är inte
              nödvändigtvis att det finns för lite resurser totalt i svenskt
              utbildningsväsende. Men de används fel. Enkelt uttryckt har vi
              för mycket stödresurser på gymnasiet och för lite i grundskolan.
              Den logiska slutsatsen är att man ska omfördela resurser.
            </seg>
            <seg n="95cc6fcf">
              Sedan kan det behövas ytterligare tillförsel av resurser också.
              Jag utesluter inte det. Men det finns redan en hel del resurser
              som tyvärr inte används på bästa sätt. Då bör den första frågan
              vara hur vi ska kunna använda de resurserna bättre i den svenska
              skolan.
            </seg>
          </u>
          <note type="speaker" n="32e51473">
            Anf. 12 MATS PERTOFT (mp):
          </note>
          <u who="mats_pertoft_eb413b" xml:id="i-e8b5ac0b1ae5e3e5-1" n="4f38a554">
            <seg n="2cbb2822">
              Herr talman! Hur resurserna används kan man säkert diskutera.
              Min uppfattning är att kommunerna klarar skolan och att man vet
              bättre ute på fältet vilka resurser som behövs i skolan och var
              än i riksdagen eller på Utbildningsdepartementet.
            </seg>
            <seg n="e7f99c22">
              Jag måste passa på att påpeka att när utbildningsministern pratar
              om att förstatliga skolan står han helt ensam i regeringen. Han
              har vad jag har förstått inget som helst stöd av resterande allianspartier.
              Folkpartiet får bilda regering ensamt om man vill genomföra detta.
            </seg>
            <seg n="9b76d193">
              När det gäller tidigare hjälp är vi helt överens. När det gäller
              att man ska göra ett bättre jobb är vi också överens. Men samtidigt
              är det så att i det nya förslag till gymnasieskola som det har
              kommit en utredning om finns det individuella programmet kvar
              i form av ett individuellt alternativ. Det lär inte kosta så mycket
              mindre än det nuvarande. Hur ska det gå att klara av att ge de
              tidiga åldrarna i grundskolan de resurser som behövs?
            </seg>
            <seg n="3e230c09">
              Jag kan hålla med om väldigt mycket av det som utbildningsministern
              säger. Men det är inte konsekvent. Det ska göras mer och man ska
              upptäcka mer jättebra! Men man ska också göra något åt problemen.
              Och för att göra något åt problemen behöver man mer resurser i
              de tidiga åldrarna i skolan i kommunerna. Skolan får varken mer
              pengar eller något annat om man förstatligar den. Den får mer
              pengar om det anslås mer pengar.
            </seg>
            <seg n="d7ac270b">
              Eftersom kommunerna själva hade en negativ utveckling under förra
              mandatperioden såg vi samarbetspartier till att den socialdemokratiska
              regeringen skickade mer pengar till kommunerna. Det har den nuvarande
              borgerliga regeringen slutat med. Signalerna från kommunvärlden
              är klara och tydliga. Man är bekymrad över den ekonomiska utvecklingen,
              inte bara på grund av konjunkturnedgången utan även på grund av
              att det kommer klara signaler från den borgerliga regeringen om
              att man inte ska förvänta sig höjda bidrag.
            </seg>
            <seg n="170ada87">
              Jag undrar när utbildningsministern kommer att leva upp till
              sina förslag och finansiera sina drömmar om ökade satsningar på
              de tidiga åldrarna.
            </seg>
          </u>
          <note type="speaker" n="8ed512af">
            Anf. 13 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-6" n="1ec39cde">
            <seg n="d5ec114f">
              Herr talman! Det där var väl ändå en rätt stor bluff. Mats Pertoft
              sade att den förra regeringen satsade mer på skolan än vad den
              här regeringen gör.
            </seg>
            <seg n="20673938">
              Vi gör en lågstadiesatsning. Den kallas läsa-skriva-räkna-satsningen.
              Det kommer att ges ½ miljard per år när den är uppskruvad till
              sin fulla planerade nivå. I år är det något lägre, men en ½ miljard
              per år i statsbidrag till kommunerna kommer att ges. Det är naturligtvis
              en del av svaret på det Mats Pertoft frågade om. Det behövs mer
              pengar på lågstadiet. Jag vill inte överbetona det. Jag menar
              att den stora resursen redan finns i kommunerna, men används på
              gymnasiets IV-program. Det är där den stora resursbulken finns.
              En stor del bör flyttas över till de tidiga åren i grundskolan.
              Men vi skjuter till en ½ miljard per år. Det gjorde inte den förra
              regeringen, och Miljöpartiet gjorde det inte när ni hade ansvaret.
            </seg>
            <seg n="bc075c51">
              Den här regeringen satsar därutöver 1 miljard per år på lärarfortbildning,
              den största lärarfortbildningssatsningen någonsin. Läsa-skriva-räkna-insatser
              är prioriterade för lågstadielärare.
            </seg>
            <seg n="68d26b09">
              Dessutom har den här regeringen återinfört speciallärarutbildningen
              i Sverige, något som den förra regeringen avskaffade för rätt
              länge sedan och som Socialdemokraterna ihop med Miljöpartiet inte
              införde. Ni röstade emot varje gång vi föreslog att den skulle
              införas.
            </seg>
            <seg n="11a408bb">
              Nu införs speciallärarutbildningen på nytt. Speciallärarna ska
              finnas på låg- och mellanstadiet, i första hand på lågstadiet,
              för de elever som har svårigheter med basfärdigheter. Den här
              regeringen gör massor av saker när det gäller att förstärka läsa-skriva-räkna-insatser
              i lågstadiet. Den förra regeringen rullade bara tummarna.
            </seg>
            <seg n="e28354d8">
              Jag har inte hört några förslag från Miljöpartiet mer än att
              ni vill att Waldorfskolor ska befrias från nationella prov i årskurs
              3. Det är det enda förslag jag har hört från Miljöpartiet när
              det gäller satsningar på lågstadiet.
            </seg>
            <seg n="2bef4bf4">
              Mats Pertoft säger att man vet bättre i kommunerna hur man ska
              satsa, och därför är det bra att kommunerna får bestämma. Jag
              håller inte riktigt med om det. Men om du tycker att man vet bättre
              i kommunerna, Mats Pertoft, varför tycker du då att jag som utbildningsminister
              ska föreskriva för kommunerna hur de ska lägga sina pengar?
            </seg>
            <seg n="61493f97">
              Det är någonting som inte går ihop här. Du kan inte å ena sidan
              säga att kommunerna vet bättre än utbildningsministern och ändå
              kräva av mig att jag ska föreskriva för kommunerna hur de ska
              göra. Det går inte ihop, Mats Pertoft.
            </seg>
          </u>
          <note type="speaker" n="12da79c2">
            Anf. 14 MATS PERTOFT (mp):
          </note>
          <u who="mats_pertoft_eb413b" xml:id="i-e8b5ac0b1ae5e3e5-2" n="4f38a554">
            <seg n="4bd5b325">
              Herr talman! Kommunerna vet bättre när det gäller detaljer. Kommunerna
              vet bättre vilka elever som är i behov av extra stöd, och kommunerna
              vet bättre vilka skolor som är i behov av detta. Det vet de bättre
              än Utbildningsdepartementet, utbildningsministern och riksdagen.
              Det är inte konstigt. De finns ju närmare verkligheten.
            </seg>
            <seg n="2ec51f04">
              Den förra regeringen satsade inte specifikt på skolan. Men man
              ökade statsbidraget till kommunerna. Man tillförde mer pengar
              så till den milda grad att Sveriges Kommuner och Landsting förbättrade
              sin ekonomi och kunde göra satsningar. Man kunde till och med
              inte ens klaga från Sveriges Kommuner och Landsting längre under
              slutet av förra mandatperioden, vilket man annars alltid brukade
              göra.
            </seg>
            <seg n="ac2eb325">
              Den här regeringen gör inte så. Ni har många intressanta förslag.
              Det är en hel del förslag som också vi i Miljöpartiet säger ja
              till om skolinspektion, Lärarlyftet, fortbildning och så vidare.
              Men ni finansierar inte denna absoluta förbättring av resurserna
              på lågstadiet som vi skulle behöva.
            </seg>
            <seg n="3c236546">
              Det är där som utbildningsministern fortfarande inte svarar på
              min fråga om när dessa satsningar kommer som man har föreskrivit.
              Jag kommer gärna att särgranska om folkpartistyrda kommuner verkligen
              för över resurser från gymnasiet till de tidigare klasserna. Här
              i Helsingforss stad verkar man inte göra det eftersom grundskolorna
              brottas ned nedskärningar.
            </seg>
            <seg n="8c6536ab">
              När kommer dessa satsningar på kommunerna från utbildningsministern?
            </seg>
          </u>
          <note type="speaker" n="287adda0">
            Anf. 15 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-7" n="1ec39cde">
            <seg n="06fb6f47">
              Herr talman! Svensk utbildningspolitik har under egentligen tre
              fyra årtionden varit väldigt fokuserad på gymnasiets och högstadiet
              problem. Man har försökt att lösa det med olika insatser på högstadiet
              och gymnasiet, till exempel med inrättandet av det individuella
              programmet.
            </seg>
            <seg n="a48e4bb5">
              Jag menar att vi bör tänka om. Gymnasiets och högstadiets problem
              skapas i stor utsträckning av brister tidigare i skolan. Det finns
              elever som går ut lågstadiet utan att kunna läsa och skriva. De
              har mycket små chanser att ta igen det hur mycket resurser vi
              än pumpar in på gymnasiets IV-program.
            </seg>
            <seg n="8823e6fc">
              Förklaringen till det är att en elev som inte har lärt sig läsa
              på nio år ofta har tappat intresset för skolan. Det hjälper inte
              hur mycket speciallärare vi har på gymnasiet. Den eleven kommer
              inte att återfå motivationen och intresset.
            </seg>
            <seg n="152af791">
              Det är hela grundproblemet med den politik som har förts. Man
              har gått in och reparerat alldeles för sent. Det är bättre att
              se till att eleverna får lära sig detta från början. Det är själv
              grundtanken med regeringens politik.
            </seg>
            <seg n="8d331eea">
              Precis som alla andra stora förändringar som vi genomför i skolväsendet
              förutsätter det att huvudmännen till skolan, kommuner och friskolor,
              är följsamma mot de beslut om läroplansförändringar och annat
              som vi fattar i denna kammare. Om vi säger att vi ska sätta in
              stödet på lågstadiet men kommunerna fortsätter att satsa på gymnasiet
              understryker det bara hur korkat det är med det dubbla huvudmannaskap
              vi har för den svenska skolan.
            </seg>
            <seg n="782999db">
              Jag förutsätter att kommunerna kommer att göra detta. Det finns
              ingen kommun som medvetet vill att fler elever än nödvändigt ska
              misslyckas i skolan. Men tyvärr blir det följden. Sätter man in
              hjälpen för sent blir det många elever som misslyckas. Det är
              vad som har hänt i dag.
            </seg>
            <seg n="dcc5e3e3">
              Därutöver går staten in med ½ miljard per år i läsa-skriva-räkna-satsning.
              Jag kommer inför framtiden att mycket noggrant följa hur frågan
              om resurser och stödinsatser i skolan utvecklas i verkligheten.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="16e00f54">
            7 § Svar på interpellation 2007/08:573 om Barnombudsmannens årliga
            rapport och förekomst av kollektiv bestraffning i svensk skola
          </note>
          <note type="speaker" n="17c6b45d">
            Anf. 16 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-8" n="1ec39cde">
            <seg n="a73d9bde">
              Herr talman! Mats Pertoft har frågat mig vilka åtgärder jag tänker
              vidta för att säkerställa att kollektiv bestraffning inte förekommer
              i svensk skola framöver.
            </seg>
            <seg n="c3847063">
              Som Mats Pertoft säger är det en grundprincip i den svenska rättsordningen
              att man endast står till svars för sina egna handlingar och att
              kollektiv bestraffning inte är tillåtet.
            </seg>
            <seg n="570503c2">
              Verksamheten i skolan ska utformas i enlighet med grundläggande
              demokratiska värderingar. Det är ytterst skolhuvudmännens ansvar
              att så också sker.
            </seg>
            <seg n="80632840">
              Enligt skolans värdegrund ska eleverna ha rätt till bästa möjliga
              förutsättningar för att få en så bra skolgång som möjligt. För
              detta krävs en gynnsam studiemiljö som är präglad av trygghet
              och studiero. Tyvärr vet vi att det finns problem på detta område
              i den svenska skolan.
            </seg>
            <seg n="5a1651ad">
              Rektorer och lärare måste få tydligare möjligheter att vidta
              nödvändiga åtgärder för att säkerställa trygghet och studiero
              i skolan. Enligt min uppfattning är det rimligt att till exempel
              en datasal eller ett skolbibliotek ska kunna stängas under en
              kortare tid för att reda ut en akut situation, till exempel då
              lokalerna blivit utsatta för skadegörelse. Detta får dock aldrig
              ske i bestraffningssyfte och får inte heller inskränka elevernas
              rätt till utbildning.
            </seg>
            <seg n="5b097e12">
              Kollektiv bestraffning är och kommer att förbli förbjudet inom
              skolan, liksom i samhället i övrigt.
            </seg>
            <seg n="fbe85120">
              I dag är det Statens skolverk som är tillsynsmyndighet på skolområdet
              och som ska granska att skolorna följer de lagar och regler som
              gäller för skolans verksamhet. Den 1 oktober i år inrättas den
              nya myndigheten Statens skolinspektion som kommer att ansvara
              för inspektionen av det svenska skolväsendet.
            </seg>
            <seg n="92dce541">
              I arbetet med det förslag till ny skollag som kommer att presenteras
              under 2008 bereds förslag bland annat om stärkta möjligheter för
              rektorer och lärare att vidta åtgärder för att säkerställa tryggheten
              och studieron i skolan samt om utökade sanktionsmöjligheter mot
              skolhuvudmän som inte följer de lagar och regler som gäller för
              skolans verksamhet.
            </seg>
            <seg n="1d8c0ff4">
              Inrättandet av den nya myndigheten kommer att innebära en kraftigt
              förstärkt satsning på tillsyn och kvalitetsgranskning av den svenska
              skolan.
            </seg>
          </u>
          <note type="speaker" n="82d1ad55">
            Anf. 17 MATS PERTOFT (mp):
          </note>
          <u who="mats_pertoft_eb413b" xml:id="i-e8b5ac0b1ae5e3e5-3" n="4f38a554">
            <seg n="109738db">
              Herr talman! Jag tackar utbildningsministern för svaret. Det
              är bra att vi är eniga som problembeskrivningen. Jag kan i stort
              sett hålla med om allting som sades i svaret. Det var väldigt
              allmän hållet och väldigt tydligt. Samtidigt svarar han inte riktigt
              på min fråga.
            </seg>
            <seg n="cb37f310">
              Min fråga var vad man kan göra för att tydliggöra att kollektiv
              bestraffning inte får ske och kanske också definiera detta. Jag
              tycker att utbildningsministern i sitt svar ganska tydligt beskriver
              problematiken.
            </seg>
            <seg n="af4e21be">
              Han tar upp att man ska kunna stänga olika lokaler som utsatts
              för skadegörelse eller reda ut en pedagogiskt svår situation.
              Eftersom jag själv har arbetat som lärare vet jag att det är absolut
              nödvändigt. Man måste kunna ta till sådana åtgärder när det behövs.
            </seg>
            <seg n="b6dcfb63">
              Det är också väldigt tydligt att man måste klargöra skillnaden
              mellan dessa situationer och där en undervisningssal, ett klassrum
              eller en datasal stängs av som en form av kollektiv bestraffning.
              Det är inte så enkelt som det kanske låter. Det är den enskilda
              läraren som oftast i den akuta situationen avgör detta.
            </seg>
            <seg n="560deda8">
              Det är väldigt viktigt att det tydliggörs att man inte kan byta
              det ena mot det andra. Det är inte tillåtet med kollektiv bestraffning.
              Det är inte tillåtet att skicka ut alla eleverna ur klassrummet
              som grupp i straffsyfte men däremot kanske för att reda ut en
              situation. Min interpellation syftar till att tydliggöra det.
            </seg>
            <seg n="22c172db">
              Vad tänker utbildningsministern göra för att tydliggöra denna
              skillnad? Jag tror att det finns många lärare ute i våra skolor
              och även många elever som skulle tydligare behöva veta hur man
              gör gränsdragningen och var skiljelinjen går mellan en kollektiv
              bestraffning och ett sätt att hantera en akut situation.
            </seg>
            <seg n="a823b3a4">
              Det är klart att lärarna måste ha den pedagogiska friheten att
              kunna leda klassen, att kunna reda ut akuta krissituationer och
              skapa ordning och reda. Därför ställer jag återigen min fråga:
              Vad tänker utbildningsministern göra för att tydliggöra detta,
              för att komma åt problemet med kollektiv bestraffning i våra skolor?
            </seg>
          </u>
          <note type="speaker" n="e7c67e1e">
            Anf. 18 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-9" n="1ec39cde">
            <seg n="bd254b87">
              Herr talman! Jag menar att reglerna är glasklara. Det får inte
              förekomma kollektiv bestraffning punkt slut. Det finns inga gränsfall
              i det sammanhanget. Det är inte tillåtet.
            </seg>
            <seg n="3c3bfd50">
              I den mån en lärare stänger en datasal när saker har slagits
              sönder och annat är det inte fråga om en kollektiv bestraffning.
              Då är det ett självklart sätt att, precis som Mats Pertoft beskriver,
              i en viss situation skydda utrustning och annat.
            </seg>
            <seg n="13527d02">
              Jag menar att de lagar och regler på området som finns är så
              klara de kan bli. Däremot är det, om statens skolmyndigheter finner
              anledning att ge tillämpningsföreskrifter, fullt möjligt för dem
              att göra det. Det är den ordningen vi har.
            </seg>
            <seg n="28c68dde">
              Någon kan ju också överklaga något beslut som är taget, och så
              prövas det i domstol. Då får en domstol till sist pröva lagen,
              hur den är i detaljer. Men det är ju inte möjligt att i lagtext
              föreskriva varje situation som kan inträffa. Och som utbildningsminister
              har jag inget mandat i lagstiftningen i Sverige att gå in och
              tolka lagen. Den lag som riksdagen har stiftat tolkas till sist
              av självständiga myndigheter och domstolar i Sverige.
            </seg>
            <seg n="7305adb8">
              Frågan som Mats Pertoft måste ställa sig är: Ska lagen förändras?
              Jag menar att den inte ska det. Den är tydlig. När det sedan gäller
              alla de tusentals situationer som kan uppstå är det inte regeringens
              eller riksdagens sak att gå in och försöka tolka lagen. Det har
              vi självständiga myndigheter och domstolar som ska göra. Det är
              den formella ordningen.
            </seg>
            <seg n="356dab12">
              Jag menar dock att Mats Pertoft överdriver problembeskrivningen.
              Jag tror säkert att det förekommer kollektiv bestraffning. Det
              är ett problem. Men problemet är inte att lagarna är otydliga.
              Problemet är att det finns de som bryter mot lagarna. Men jag
              har inte fått några rapporter om att detta skulle vara ett stort
              tolkningsproblem som leder till mängder av kollektiva bestraffningar
              som inte borde få förekomma.
            </seg>
          </u>
          <note type="speaker" n="2239797f">
            Anf. 19 MATS PERTOFT (mp):
          </note>
          <u who="mats_pertoft_eb413b" xml:id="i-e8b5ac0b1ae5e3e5-4" n="4f38a554">
            <seg n="9df703c2">
              Herr talman! Jag vill påpeka för utbildningsministern att jag
              inte har pratat om att ändra lagar.
            </seg>
            <seg n="1d1508cb">
              Den fråga jag har ställt har jag ställt med anledning av att
              Barnombudsmannen har publicerat sin årsrapport, där det är väldigt
              tydligt att det förekommer en hel del kollektiva bestraffningar.
              Detta är olagligt. Det är utbildningsministern och jag helt överens
              om. Vi kan också vara överens om att lagarna som vi har i Sverige
              är tillfyllest. Jag har i alla fall inte tagit upp frågan om att
              skapa nya lagar.
            </seg>
            <seg n="ab13dfd3">
              Jag tar däremot upp tillämpningen av lagarna ute på fältet, i
              skolorna. Här tror jag att det skulle behövas förklarande riktlinjer.
              En fråga som jag ofta möter när jag är ute på skolor är just:
              Vad är det egentligen som gäller? Vilket lagrum har vi som lärare
              att göra ditt och datt?
            </seg>
            <seg n="2fc3a100">
              I praktiken kan det ibland vara ganska svårt att avgöra i vilken
              mån man till exempel kan tömma klassrummet för att reda ut en
              situation. Att tömma klassrummet som ett straff är inte acceptabelt.
              Vi är överens i sakfrågan. Frågan är hur man förmedlar de gränsdragningar
              som kan ske och som verkar ske ute i skolorna till lärarna, så
              att de vet vad de ska göra. Vad jag efterlyser är riktlinjer från
              till exempel Skolverket det blir väl Skolverket i så fall kring
              gränsdragningen för lärarna i de här frågorna.
            </seg>
            <seg n="eab15b1a">
              Jag tror att det skulle hjälpa att reda ut den här situationen,
              för vi har ett faktiskt problem. Vi har problemet att Barnombudsmannens
              rapport visar på att det förekommer kollektiv bestraffning i Sverige.
              Det kan vi inte blunda för. Vi kan inte bara säga: Ja, men det
              är bra. Vi har lagarna. Det förekommer visserligen en del brott
              mot lagarna, men det behöver inte göras någonting.
            </seg>
            <seg n="1924ee77">
              Jag menar att det behöver göras någonting. Jag menar inte att
              lagarna behöver ändras, men riktlinjer och liknande som tydliggör
              gränsdragningen behöver skapas. Det borde utbildningsministern
              kunna se till att Skolverket tar fram.
            </seg>
          </u>
          <note type="speaker" n="f6d2024a">
            Anf. 20 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-10" n="1ec39cde">
            <seg n="430e8179">
              Herr talman! I den här rapporten påstår i och för sig inte Barnombudsmannen
              att det pågår kollektiv bestraffning, utan det är ett antal elever
              som själva uppfattar att de har utsatts för kollektiv bestraffning.
            </seg>
            <seg n="45ba9914">
              När det gäller en del av de exempel som anges måste det ändå
              anses som ytterst tveksamt om det verkligen är kollektiv bestraffning.
              Att man tillfälligt stänger en datasal när det har blivit för
              stökigt och oordning är inte en bestraffning. Det är ett skydd
              för dyrbar utrustning i skolan.
            </seg>
            <seg n="280c2c3f">
              Den elev som inte bråkade och förstörde utrustningen tycker naturligtvis
              att det här var orättvist, men det är då en nödvändig ordningsföreskrift
              för att skydda utrustningen i skolan, till exempel.
            </seg>
            <seg n="0b545695">
              Jag utesluter inte att det förekommer kollektiva bestraffningar
              i svensk skola. Det kan mycket väl vara så. Det är oacceptabelt.
              Lagarna räcker till. Det är bara att anmäla detta. Det är bara
              att överklaga, att anmäla och gå till domstol med det om det förekommer.
            </seg>
            <seg n="592286b4">
              Jag inser inte riktigt vad det är Mats Pertoft tycker att regeringen
              ska göra. Lagen finns. Den är glasklar. Detta är inte tillåtet.
              Jag menar att de flesta följer denna lag. Om det är någon som
              inte följer den ska det anmälas.
            </seg>
            <seg n="a46790b4">
              Om det finns lagar följer de flesta lagarna. Det gäller väl alla
              lagar. Men sedan finns det några som bryter mot dem. Men det är
              ju inte lagen som då behöver ändras. Då måste naturligtvis de
              som bryter mot lagen tillrättaföras. Då har vi ett rättsväsende
              för det. Det är inte en fråga för regeringen att gå in och agera
              i. Inte heller, menar jag, bör regeringen eller någon myndighet
              gå in och ge tillämpningsföreskrifter om vad som ska vara tillåtet
              eller inte när det gäller kollektiv bestraffning.
            </seg>
            <seg n="f0d6a760">
              Kollektiv bestraffning ska inte vara tillåtet. Åtgärder som vidtas
              av andra skäl, skydd av utrustning och så vidare, är naturligtvis
              fullt legitima. Jag tycker att Mats Pertoft krånglar till det
              här alldeles i onödan.
            </seg>
            <seg n="87c0a2e2">
              Regelverket är så klart det kan bli. Sedan inträffar det alltid
              tolkningssituationer, situationer där man måste tolka lagen. För
              det har vi både domstolar och myndigheter. Jag uppfattar inte
              att det finns ett behov av att regering och riksdag går in och
              ingriper ytterligare i dessa frågor.
            </seg>
          </u>
          <note type="speaker" n="780d2336">
            Anf. 21 MATS PERTOFT (mp):
          </note>
          <u who="mats_pertoft_eb413b" xml:id="i-e8b5ac0b1ae5e3e5-5" n="4f38a554">
            <seg n="079dc35c">
              Herr talman! Barnombudsmannen konstaterar att det finns en hel
              del av detta. Det var 190 kontaktklasser runt om i landet och
              ca 1 060 elever som tillfrågades. Ungefär hälften av dem angav
              att de under sin skoltid hade utsatts för någon form av kollektiv
              bestraffning. De nämnde kvarsittning, indragen rast, indragna
              förmåner, att pengar togs ur klasskassan, kollektiv utskällning
              och att diverse salar och kaféer stängts av.
            </seg>
            <seg n="9a5a5691">
              Jag efterlyser, för att tydliggöra det ännu en gång, ingen lagändring.
              Däremot tar jag denna rapport på allvar. Jag tar på allvar att
              det sker ett brott mot förbudet mot kollektiv bestraffning ute
              i våra skolor.
            </seg>
            <seg n="5981cdf4">
              Jag utgår inte ens från att detta är medvetet. Jag utgår snarare
              det stämmer ganska väl med min erfarenhet från att det i skolorna
              finns både lärare och elever som kan misstolka begreppet kollektiv
              bestraffning.
            </seg>
            <seg n="ac02c06f">
              Det kan finnas elever som utan skäl anser sig utsatta för kollektiv
              bestraffning. Det kan också finnas lärare som i en situation inte
              exakt vet var gränsen går mellan att åtgärda en orossituation
              i en klass eller en pedagogisk situation eller någonting annat
              och att utfärda en kollektiv bestraffning.
            </seg>
            <seg n="dec280b7">
              Därför menar jag att utbildningsministern borde ta initiativ
              till att det görs riktlinjer i fråga om hur dessa lagar ska tolkas.
              Det och inget annat är mitt förslag. Det ska varken riksdagen
              eller regeringen göra, utan det ska Skolverket i så fall göra,
              men de har inte gjort det hittills. Därför saknas det här. Jag
              tror att det vore ett stöd för lärare och för att göra den svenska
              skolan bättre.
            </seg>
          </u>
          <note type="speaker" n="bf7c0541">
            Anf. 22 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-11" n="1ec39cde">
            <seg n="75d10427">
              Herr talman! Jag uppfattar att Mats Pertoft inte vill ändra lagen,
              men Mats Pertoft är ändå inte nöjd med lagens detaljeringsgrad.
              Därför vill han att myndigheterna ska gå in och tala om hur lagen
              ska tolkas. Men det är inte riktigt så det fungerar i Sverige.
            </seg>
            <seg n="9732d372">
              Man kan anmäla situationer som har uppstått där man tycker att
              någon har överträtt lagen. Det är det sätt man ska använda. Då
              prövas det. Då prövas det till exempel av domstolar. Man kan också
              anmäla en situation till utbildningsinspektionen på Skolverket.
              Så går de in och granskar och prövar det.
            </seg>
            <seg n="1395a1f6">
              Det är så det går till. Några allmänna tillämpningsföreskrifter
              för hur lagar ska tolkas tror jag inte ens att Statens skolverk
              är berett att utfärda.
            </seg>
            <seg n="2cd36555">
              Om man anser sig utsatt för kollektiv bestraffning är mitt råd
              att anmäla detta. Så prövas det. Det är så vår rättsordning fungerar.
              Rader av missförhållanden som någon upplever och uppfattar förekommer
              anmäls varje år till Statens skolverk och utbildningsinspektionen
              där. Så går de in och granskar det.
            </seg>
            <seg n="11b255e0">
              Är det rena lagbrott och beslut som överklagas sker det via domstolsväsendet.
              Jag menar att den rättsordning och den process vi har är tillfyllest.
              Mot bakgrund av Barnombudsmannens rapport påstår Mats Pertoft
              att det sker brott i skolan. Det tycker jag inte att det finns
              underlag i Barnombudsmannens rapport att påstå. Elever anser sig
              utsatta för kollektiv bestraffning. Huruvida det är brottsligt
              eller inte måste först prövas.
            </seg>
            <seg n="f822a62a">
              Det är inte alltid för att man anser det som det innebär att
              man är utsatt för det. I själva verket kan det vara att man stänger
              en kafeteria för att det har varit för stökigt. Man måste göra
              det för att skydda utrustning och så vidare. En elev kan uppfatta
              det som ett straff. Men det är en helt legitim åtgärd.
            </seg>
            <seg n="8492bb47">
              Som utbildningsminister följer jag naturligtvis utvecklingen
              i svenskt skolväsende. Jag utesluter inte att jag i framtiden
              tar något initiativ i sammanhanget, men jag uppfattar inte att
              det i dag finns något sådant behov. Lagar och regler är tydliga.
              Domstolar och myndigheter har sina uppgifter inom det här området
              liksom inom andra områden.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="80b626f3">
            8 § Svar på interpellation 2007/08:640 om skolskjutsar
          </note>
          <note type="speaker" n="b40231fc">
            Anf. 23 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-12" n="1ec39cde">
            <seg n="cafe3183">
              Herr talman! Yvonne Andersson har frågat mig vad jag avser att
              göra för att se över kommuners skyldigheter att anordna skolskjuts
              oavsett huvudman.
            </seg>
            <seg n="49c445f9">
              I likhet med Yvonne Andersson anser jag att fristående skolor
              är en självklar del av det svenska skolväsendet. För att fullt
              ut förverkliga elevers möjlighet att välja en utbildning som bäst
              passar deras behov och förutsättningar behöver fristående skolors
              rättsliga ställning stärkas. Regeringen har därför tillsatt utredningen
              Lika villkor för fristående skolor (U 2007:05) som har till uppdrag
              att på flera olika områden lämna förslag på åtgärder som krävs
              för att fristående skolor ska kunna verka på samma villkor som
              kommunala. Utredningen ska slutredovisa sitt arbete senast den
              30 juni i år.
            </seg>
            <seg n="4577f855">
              Rätten till kostnadsfri skolskjuts är en viktig faktor när det
              gäller elevers möjligheter att välja skola. Samtidigt skulle en
              oinskränkt rätt till skolskjuts oavsett vilken skola eleven väljer
              skapa orimliga kostnadskonsekvenser för kommunerna. Dagens regler
              om skolskjuts är ett resultat av en avvägning mellan elevernas
              intresse av att kunna välja skola och en strävan att inte lägga
              orimliga ekonomiska åtaganden på kommunen.
            </seg>
            <seg n="30b7524f">
              I samband med arbetet med den nya skollagen kommer reglerna för
              skolskjuts att ses över. I det sammanhanget kommer det att prövas
              om det finns förutsättningar att utsträcka kommunens ansvar för
              att anordna skolskjuts även till andra skolor än den skola eleven
              placerats i av kommunen.
            </seg>
          </u>
          <note type="speaker" n="d242604f">
            Anf. 24 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5426464a015a91df-0" n="0aec667e">
            <seg n="3dc84244">
              Herr talman! Jag tackar statsrådet som har tagit sig både tid
              och kraft att besvara en interpellation som jag känner är väldigt
              viktig för mig. Vi har tillsammans inom alliansen arbetat för
              att få en rimlig skolsituation i det här landet, där olika huvudmän
              ska kunna ge en bra undervisning.
            </seg>
            <seg n="bd1fd4d6">
              Friskolorna ska naturligtvis liksom andra skolor stå under tillsyn
              av Skolverket. Jag vill därför tacka statsrådet alldeles särskilt
              för de åtgärder som har vidtagits redan, till exempel den utredning
              med namnet Lika villkor för fristående skolor som jag med stor
              förväntan väntar på resultat av den 30 juni, om en dryg månad.
            </seg>
            <seg n="957c79ce">
              Jag har varit bekymrad över att trots att det har varit väldigt
              tydligt från statsrådet, från regeringen och många av oss som
              har deltagit i utbildningspolitiken det fortfarande finns kommuner
              som begränsar elevernas möjligheter att få använda det fria valet.
              Man tar helt enkelt ut pengar från föräldrarna för kostnad för
              skolskjuts alldeles oavsett om det kostar mer än till den anordnade
              skolan.
            </seg>
            <seg n="f5e29189">
              Jag vill ta ett exempel nerifrån Småland. Det är ett exempel
              av många. De elever som bor i Vrigstad kan inte få någon högstadieundervisning.
              Årskurserna 7, 8 och 9 finns inte i Vrigstad. Alla barn måste
              åka till Sävsjö för att få den i en annan skola. Då får de busskort.
              Busskortet kostar 410 kronor per barn per månad. Trots att de
              eleverna måste lämna bussen tidigare än de elever som åker lite
              längre till den kommunala skolan får de inte busskortet. Konsekvenserna
              är att kommunerna egentligen sparar in pengar på de elever som
              väljer annan skola än den skola som är anvisad.
            </seg>
            <seg n="6ff93354">
              Det här är inte bra för oss. Det är inte bra för eleverna. Det
              är inte bra för föräldrarna. Framför allt blir det en typ av diskriminering
              för att den ekonomiska situationen påverkar om eleverna ska kunna
              välja en skola eller ej.
            </seg>
            <seg n="c21780b6">
              Därför har jag funderat på att fråga statsrådet: Hur ska man
              egentligen göra med kommuner som inte ställer upp på de målsättningar
              som finns? Man förhindrar det trots att det inte handlar om merkostnad.
              Kan möjligtvis Skolverket gå ut med riktlinjer? Kan man åstadkomma
              något när det blir på det här sättet? Jag tycker faktiskt synd
              om de elever som bor i just de kommuner som väljer bort möjligheten
              till friskola för dem.
            </seg>
          </u>
          <note type="speaker" n="55c27f99">
            Anf. 25 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-13" n="1ec39cde">
            <seg n="ece8f33a">
              Herr talman! Jag tror att man ska utgå från att de flesta kommuner
              är så kostnadsmedvetna att de inte betalar kostnader för skolskjutsar
              när de inte måste enligt lagen. De flesta kommuner resonerar nog
              så faktiskt oavsett politiskt styre.
            </seg>
            <seg n="37296ec0">
              Men då blir det extra intressant hur vi formulerar skollagen.
              Vad är det för åtaganden som kommunerna måste göra? Som jag sade
              i mitt första inlägg delar jag uppfattningen att det måste ses
              över i den nya skollag vi nu arbetar fram och som jag räknar med
              att kunna förelägga riksdagen under 2009 för beslut.
            </seg>
            <seg n="9a2cc9ff">
              I dag får man skolskjuts till den skola kommunen placerar en
              i om avståndet är tillräckligt långt men inte till någon annan
              skola. Då inträffar en fråga: Ska vi ge betalt för skolskjuts
              oavsett vilken skola eleverna väljer? Om man bor i en kommun och
              väljer en skola flera kommuner bort och det blir jättehöga taxikostnader,
              är det rimligt? Då landar nog de flesta i att det inte är rimligt.
            </seg>
            <seg n="c5c24868">
              Däremot är det en modell som Yvonne Andersson antyder med sitt
              exempel att om kostnaden för kommunen att anordna en skolskjuts
              till en vald skola inte överstiger den kostnad som man ändå skulle
              ha haft om eleven hade gått i den kommunala skola som man skulle
              ha varit placerad i ska man ha rätt till den skolskjutsen och
              den kostnaden. Det kan gälla en friskola. Det kan också gälla
              en annan kommunal skola naturligtvis i det sammanhanget.
            </seg>
            <seg n="d866770b">
              Den modellen är mer intressant att studera än en fullständigt
              fri dragningsrätt på skolskjutskostnader oavsett vilken skola
              man väljer och hur långt bort den ligger. Jag tror inte att någon
              riksdagsledamot kommer att vara beredd att finansiera ett sådant
              åtagande i statsbudgeten.
            </seg>
            <seg n="ac13806c">
              Däremot om jag nu förstod exemplet rätt i den korta föredragning
              som Yvonne Andersson gjorde tycker även jag att det är ett problem
              att reglerna inte medger skolskjuts i en sådan situation. Det
              är väl en modell som man bör titta på i det fortsatta skollagsarbetet.
            </seg>
          </u>
          <note type="speaker" n="1ed22b5b">
            Anf. 26 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5426464a015a91df-1" n="0aec667e">
            <seg n="a1daeeb8">
              Herr talman! Jag är väldigt glad för att få det här meningsutbytet
              eftersom jag vet att det finns väldigt många föräldrar och väldigt
              många kommuner som diskuterar det här. Den kommun jag själv kommer
              ifrån, Linköping, har sedan många år tillbaka sett det som en
              självklarhet att om skolskjutsen till friskolan inte kostar mer
              än skolskjutsen till den kommunala skolan har eleverna naturligtvis
              fått samma busskort. Då har de fått samma möjligheter så att effekterna
              inte blir att kommunen sparar pengar på att elever väljer friskola.
              Någon måste ju betala skolskjutskostnaden och ingen av oss, varken
              statsrådet eller jag själv, vill ha ett samhälle där barnens skolgång
              ska påverkas av föräldrarnas ekonomiska situation.
            </seg>
            <seg n="e0190971">
              Därför ser jag det som en jätteviktig rättvisereform att vi får
              igenom detta i den kommande skollagen. Jag vill inte heller ha
              en modell där man ska kunna välja helt fritt utan något som helst
              hänsynstagande. Jag vill däremot se en modell där det finns en
              möjlighet att göra detta om det inte innebär merkostnader.
            </seg>
            <seg n="760cc88f">
              Är det möjligt för ett statsråd att uppmärksamma Skolverket på
              att det behövs riktlinjer i en sådan här viktig fråga? Det handlar
              faktiskt om att målet med elevens fria val ska kunna genomföras
              överallt i landet.
            </seg>
          </u>
          <note type="speaker" n="48cdd057">
            Anf. 27 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-14" n="1ec39cde">
            <seg n="426ce9d8">
              Herr talman! Nja, det är det väl inte riktigt. Uppmärksamma kanske
              man kan göra, men Skolverket har ingen föreskriftsrätt till kommunerna,
              utan det är skollagen som gäller. Är man missnöjd med hur dagens
              regel tillämpas och egentligen vill ha en annan regel bör man
              ändra skollagen, och det är det vi håller på med. Vi ska lägga
              fram en ny skollag, och den här frågan är en av flera. Den modell
              som Yvonne Andersson själv antyder är väl den vi kanske mest studerar
              just nu. Det ligger naturligtvis mycket i den beskrivning av problemet
              som Yvonne Andersson gav.
            </seg>
            <seg n="fba441e0">
              Om jag bara ska problematisera något är det klart att så länge
              det handlar om ett busskort för några hundralappar är det naturligtvis
              en marginell kostnad för en kommun. Men man måste ha klart för
              sig att om man skriver in en rättighet i skollagen så gäller inte
              en sådan rättighet bara de elever som bor där det finns busslinjer
              och busskort, utan man tvingar fram kostnader också för elever
              som bor och väljer skola på en plats där det inte finns kollektivtrafik.
              Detta framtvingar ibland tiotusentals kronor i taxikostnader.
            </seg>
            <seg n="545df746">
              När man utformar dessa regler måste man alltså verkligen tänka
              igenom konsekvenserna. I stora tätorter är det i regel inga problem.
              Där är det lätt att fatta ett beslut om att alla elever ska få
              busskort. Men om man utformar det som en rättighetslagstiftning
              innebär det också ett åtagande att betala när kostnaden blir betydligt
              större, till exempel för olika taxikostnader. Detta bör alltså
              tänkas igenom.
            </seg>
            <seg n="a53d8662">
              Men när detta är sagt vill jag ändå säga att huvudalternativet
              för det arbete vi nu håller på med är den modell som Yvonne Andersson
              beskriver att en del kommuner redan har beslutat om, nämligen
              att om kostnaden inte överstiger det som det ändå skulle ha kostat
              om eleverna hade gått i den kommunala skolan ska kommunen vara
              skyldig att ersätta en sådan skolskjutskostnad även om det sker
              till en annan skola, till exempel en friskola eller en annan kommunal
              skola.
            </seg>
          </u>
          <note type="speaker" n="8d6483e5">
            Anf. 28 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5426464a015a91df-2" n="0aec667e">
            <seg n="814f13e7">
              Herr talman! Tack, statsrådet, för svaret! Jag är jätteglad för
              att vi kan vara tydliga på den här punkten! Samtidigt är jag naturligtvis
              väldigt nöjd och hoppas att fler kommuner ska våga ta steget och
              göra detta innan det kommer en lag.
            </seg>
            <seg n="aa5c57d0">
              Jag är glad för att den nya och jättebra skollagen förhoppningsvis
              kommer under den här mandatperioden, men naturligtvis kan kommunerna
              ta egna steg i samma riktning och fullgöra detta utan att nödvändigtvis
              ha ett lagligt ansvar över sig.
            </seg>
          </u>
          <note type="speaker" n="b51af50a">
            Anf. 29 Utbildningsminister JAN BJÖRKLUND (fp):
          </note>
          <u who="jan_björklund_minister_2006" xml:id="i-38ade6dcaf5ef669-15" n="1ec39cde">
            <seg n="44c4e459">
              Herr talman! Jag tackar så mycket för interpellationen och konstaterar
              att interpellanten och jag är överens om hur den här frågan bör
              hanteras för framtiden.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="bca822d7">
            9 § Svar på interpellation 2007/08:641 om svenskt stöd till UWC-skola
            i Norge
          </note>
          <note type="speaker" n="89b2ee8f">
            Anf. 30 Statsrådet GUNILLA CARLSSON (m):
          </note>
          <u who="gunilla_carlsson_minister_2006" xml:id="i-e8453d8e7c694c62-0" n="a2390b80">
            <seg n="5713c446">
              Herr talman! Yvonne Andersson har frågat mig vad jag avser att
              göra för att vidmakthålla det svenska deltagandet i internationella
              utbildningsnätverk i ett läge då anslag återkallas.
            </seg>
            <seg n="2a157745">
              Låt mig börja med att upprepa det som Jan Björklund redan gett
              som svar på en tidigare interpellation om en likartad fråga. Det
              svenska deltagandet i det internationella utbildningsnätverk som
              avses är garanterat genom gällande överenskommelse om nordisk
              utbildningsgemenskap. Denna garanterar svenska elevers deltagande
              i den utbildning som bedrivs på United World College i norska
              Flekke.
            </seg>
            <seg n="02a6ce28">
              OECD:s utvecklingskommitté, Dac, ansvarar för att bedöma vad
              som får och inte får räknas som bistånd. Ett omfattande regelverk
              finns fastlagt med tydliga riktlinjer för vad som kan kvalificeras
              som bistånd. Detta regelverk diskuteras och prövas kontinuerligt,
              och Sverige deltar aktivt i dessa diskussioner. Sverige rapporterar
              också årligen om sitt bistånd i enlighet med dessa riktlinjer
              och deltar i ett system av granskningar av OECD-ländernas bistånd,
              där vi både granskar och granskas.
            </seg>
            <seg n="575ac9b4">
              UWC finns inte med på Dacs lista över biståndsfähiga organisationer.
              Därför kan Sverige heller inte rapportera bidraget som det hittills
              varit utformat som bistånd. Vi ser nu över verksamheten för att
              se om delar av den kan bedömas vara i linje med de svenska biståndspolitiska
              målen och prioriteringar liksom med Dacreglerna.
            </seg>
            <seg n="a905d7f4">
              Vi har ett ansvar för att våra biståndsmedel används på ett kostnadseffektivt
              sätt. Det innebär att varje insats måste prövas utifrån dess relevans,
              effektivitet och resultat i förhållande till våra gemensamt uppsatta
              mål och prioriteringar.
            </seg>
            <seg n="24f86a26">
              Som ett led i den svenska politiken för global utveckling måste
              regeringen vara redo att pröva hur olika former av insatser bidrar
              till våra biståndspolitiska mål. Regeringen utesluter inte att
              den svenska staten på något vis genom biståndet kan medverka till
              en lösning som bidrar till att stödja verksamheten vid United
              World College i Norge.
            </seg>
          </u>
          <note type="speaker" n="85f75d9f">
            Anf. 31 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5426464a015a91df-3" n="0aec667e">
            <seg n="e0a31945">
              Herr talman! Tack, statsrådet, för svaret! Men det är klart att
              jag som har levt med den här frågan i några månader nu inte är
              fullt ut nöjd med svaret. Därför vill jag gärna ta upp frågan
              på det här sättet.
            </seg>
            <seg n="f5e7642b">
              Jag ställde en skriftlig fråga till utbildningsminister Jan Björklund
              den 14 februari och fick svaret att man skulle säkra de svenska
              elevernas skolgång på United World College i Flekke i Norge. Det
              är Röda Korsets skola, vilket jag tycker är viktigt att säga.
              FN:s generalsekreterare är huvudman för hela organisationen. Den
              finns i, tror jag, 124 länder, och Sverige är ett av dessa länder
              som har den här verksamheten.
            </seg>
            <seg n="d2e4d9d0">
              Jag hade även en interpellationsdebatt med Jan Björklund där
              jag hoppades att man skulle säkra pengarna som hade återkallats,
              ungefär 5 miljoner kronor, till den här skolan. I svaret fick
              jag rätt klart för mig att den del som tillhörde biståndet, till
              exempel elever från Afrika som går i denna skola, inte kunde säkras
              genom pengar från svenskt utbildningskonto.
            </seg>
            <seg n="c291f387">
              Nu har jag till slut skrivit en interpellation till statsrådet
              Carlsson som ansvarar för Sidapengarna. Jag blir naturligtvis
              bekymrad, eftersom detta är en verksamhet som har pågått sedan
              1993. Man har fått pengar årligen för att upprätthålla verksamheten.
              För eventuella lyssnare som inte känner till detta handlar det
              just om fredsbevarande undervisning, hur man hanterar konflikter,
              hur man på bästa sätt kan undvika konflikter och så vidare.
            </seg>
            <seg n="9458c6b8">
              I min lilla hjärna som inte är specialstuderad när det gäller
              Sidapengar låter det som om detta är Sidaverksamhet. Är inte detta
              att bygga fred något som våra biståndspengar borde användas till?
              Jag blir fundersam över att vi efter så många år återkallar det
              i sammanhanget trots allt lilla bidraget på 5 miljoner och låter
              denna verksamhet få börja gunga, för här handlar det om en tidsutdräkt.
              Det handlar om deras planering. Man har varit i kontakt med mig
              från olika håll, och jag har naturligtvis fått frågan hur jag
              kan tillhöra ett parti som står upp för den svenska regeringen
              när man hanterar en skola på detta sätt. Vad är bakgrunden till
              detta och hur kan man åstadkomma någonting?
            </seg>
            <seg n="31771362">
              Då, herr talman, ligger inte förklaringen i hur konton räknas
              eller hur vissa pengar registreras, som bistånd eller inte. Det
              blir inte avgörande i en fråga där man funderar på hur verksamheten
              ska kunna säkras också med hjälp av svenska pengar. Jag vill återigen
              fråga: Hur tänker man i Regeringskansliet?
            </seg>
          </u>
          <note type="speaker" n="05258888">
            Anf. 32 Statsrådet GUNILLA CARLSSON (m):
          </note>
          <u who="gunilla_carlsson_minister_2006" xml:id="i-e8453d8e7c694c62-1" n="a2390b80">
            <seg n="efa911ed">
              Herr talman! Tack för interpellationen som gör det möjligt att
              diskutera lite grann vad som är bistånd och vad som inte är det.
              Tillbakadragandet av det här bidraget har skett i samband med
              att jag har gjort en översyn av hur Sverige styr upp sitt bistånd,
              hur vi uppfyller uppsatta mål, hur vi jobbar effektivt och hur
              vi också på ett bra sätt kan redogöra för vart pengarna går.
            </seg>
            <seg n="f9f83bad">
              Den här utbildningen är, precis som Yvonne Andersson beskriver
              den, en fantastiskt fin utbildning, där Sverige hitintills har
              garanterat 49 utbildningsplatser. Det är dyra utbildningsplatser.
              Kostnaden uppgår till 132 000 kronor per år och student. En motsvarande,
              vanlig internationell gymnasial utbildning kostar 67 700 kronor.
              Vi ska vara medvetna om den mycket höga kvaliteten och den fantastiska
              utbildningsplatsen. Det är ingen tvekan om att det här är någonting
              som vi inte har någonting emot. Frågan är då bara: Är detta bistånd?
              Hur når pengarna bäst fram?
            </seg>
            <seg n="1c09ac6f">
              Jag började med att titta i OECD/Dacs regelverk, eftersom vi
              har väldigt tuffa krav på oss på Utrikesdepartementet att vi inte
              ska kalla saker för bistånd som inte är biståndsmässigt. Det är
              en överenskommelse som jag hedrar. Därmed kan jag säga att det
              inte är biståndsfähigt. Därför har jag varit tvungen att i mitt
              fögderi säga att det är väldigt svårt att hävda att det är bistånd
              eftersom det inte klassas som det.
            </seg>
            <seg n="60b0e491">
              Då är frågan: Ska det ligga någon annanstans? Och jag tror att
              den här typen av utbildningar, även om de är dyra, har en betydelse
              i det svenska globala engagemanget. Vi vill inom ramen för Sveriges
              politik för global utveckling titta på en möjlig lösning för att
              en fortsatt svensk närvaro skulle kunna säkerställas. Jag utesluter
              inte det.
            </seg>
            <seg n="f69cc8ec">
              Men jag tror också att det är viktigt att vi tittar på fattigdomskriterier.
              Jag kan bara konstatera att även om 5 miljoner är rätt lite, och
              jag inte tillhör dem som alltid vill ställa saker och ting mot
              varandra, skulle dessa 49 platser, som många gånger har garanterats
              svenska studenter, motsvara utbildningsplatser för drygt 20 000
              barn i grundskola i Zambia under ett år och i Bangladesh för 10
              000 barn.
            </seg>
            <seg n="89745c13">
              Visst är det lite pengar, men visst är det också mycket pengar.
              Var är nöden som störst? Var ska biståndet spela roll? Det är
              den typen av avvägningar som jag har tvingats att göra därav svaret.
              Se det snarare som en problembeskrivning!
            </seg>
            <seg n="32e7a611">
              Det saknas inte pengar i den svenska biståndsbudgeten. Men när
              vi ska avräkna på ett korrekt sätt får det också den här typen
              av konsekvenser. Jag vill ha en trovärdighet, och jag har också
              sett över alla poster i det svenska biståndet som behövde styras
              upp. Då blir det också en diskussion om vad som är biståndsfähigt
              och vad som inte är det.
            </seg>
          </u>
          <note type="speaker" n="a8d04f4e">
            Anf. 33 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5426464a015a91df-4" n="0aec667e">
            <seg n="2009946c">
              Herr talman! Jag funderar lite grann på om jag har fått fel uppgifter
              eller kanske till och med statsrådet har erhållit fel uppgifter.
              Det är fråga om ca 5 miljoner. Därtill kommer också pengar från
              privata givare och donationer i Sverige. Där har vi den ena delen
              som jag tycker är väldigt viktig, att när staten går in och hjälper
              till och ger pengar till en så behjärtansvärd verksamhet får vi
              i gång också ett kapital som finns privat i samhället för att
              skapa fred i världen, för att ungdomar från andra länder också
              ska få del av den värdegrund som handlar om fred och frihet.
            </seg>
            <seg n="5767349d">
              Enligt de uppgifter som jag har fått är det 20 studenter årligen
              som kommer från Norge, 16 från Sverige och 12 från Danmark. För
              de studenter som kommer från andra länder betalar ju vartdera
              landet utbildningspengar. Det är ju när det handlar om studenter
              från andra delar av världen som vi får gå in med biståndspengar.
            </seg>
            <seg n="2ed92b5a">
              Det är väl därför jag också tycker att biståndspengar handlar
              om att ge människor som inte har en chans att få en utbildning
              inom de här vik-tiga områdena möjlighet att få del av den värdegrunden
              inom viktiga områden. De möter nordiska studenter som också har
              den, och i det mötet under de här åren har man chansen att verkligen
              trigga en global gruppöverenskommelse om att arbeta för de här
              viktiga värdena. Därför tycker jag att det är väldigt viktigt
              att vi försöker stötta. Då blir återigen inte kontot utåt sett
              vad man menar vara bistånd eller inte bistånd.
            </seg>
            <seg n="b864793b">
              Jag förstår att en biståndsminister måste titta på det här sättet.
              Samtidigt kan jag tycka att regelverk ibland är så trubbiga och
              fyrkantiga att man kanske måste se vad detta gynnar om man ser
              det i dess helhet. Då måste man ju hitta någon väg inom ramen
              för regeringens arbete för att kunna lösa en sådan del. Det är
              egentligen mitt önskemål. Jag, som mycket uppskattar statsrådets
              gedigna arbete på olika sätt, skulle inte ta upp den här frågan
              i en interpellationsdebatt om jag inte också kände att vi kanske
              kan diskutera och hitta en lösning gemensamt.
            </seg>
          </u>
          <note type="speaker" n="73af8693">
            Anf. 34 Statsrådet GUNILLA CARLSSON (m):
          </note>
          <u who="gunilla_carlsson_minister_2006" xml:id="i-e8453d8e7c694c62-2" n="a2390b80">
            <seg n="03953fbf">
              Herr talman! Tack, Yvonne Andersson, för att vi får den här diskussionen.
              Vi har naturligtvis, efter att den här interpellationen ställdes
              till Jan Björklund, varit tvungna att sätta oss ned och titta
              på detta utifrån ungefär den värderingsgrund och de utgångspunkter
              som Yvonne Andersson ger uttryck för vad gäller just engagemanget
              för fred och säkerhet och för hur vi tillsammans lär oss om den
              här planeten, hur nordiska ungdomar ges möjligheter att i en del
              av Norge få de här kulturella mötena men också en väldigt kvalificerad
              utbildning.
            </seg>
            <seg n="a0ea4afa">
              Det är naturligtvis ett värde i detta. Det är därför som jag
              tycker att det är bra att vi får debattera den här interpellationen.
              Vi behöver fundera på vad som är klassiskt bistånd och vad som
              är ren och skär fattigdomsbekämpning direkt i utvecklingsländerna.
              Det har varit ett omfattande reformarbete som alliansregeringen
              nu har gått i mål med. Det måste nu implementeras. Det måste säkerställas
              att det är ordning och reda. Därav min granskning och genomgång.
            </seg>
            <seg n="3cadeba4">
              Vi har dessutom en regering som besjälas av ett globalt ansvar.
              Vi vill anta vissa utmaningar som vi ser handlar om både Sverige
              och världen. Då ska man väl titta på hur utbildning blir mer internationaliserad,
              hur möten, inte minst i unga generationer, kan uppmärksammas och
              hur man kan lära av varandra. Det är därför jag har sagt att det
              är angeläget för oss att försöka lösa den här frågan.
            </seg>
            <seg n="8d10e814">
              Min avsikt är inte att Sverige ska dra sig ur det här, för jag
              tror att det adderar ett värde. Men det är svårt att säga att
              det är på detta sätt som det svenska biståndet för just fattigdomsbekämpning
              i utvecklingsländerna gör bäst nytta. Därför är det bra med det
              här instrumentet, herr talman, med interpellationsdebatter och
              annat. Det gör att vi snabbare kanske kan samverka från olika
              departement för att hitta en lösning.
            </seg>
          </u>
          <note type="speaker" n="9602a224">
            Anf. 35 YVONNE ANDERSSON (kd):
          </note>
          <u who="yvonne_andersson_78c29c" xml:id="i-5426464a015a91df-5" n="0aec667e">
            <seg n="7ccbc1e1">
              Herr talman! Jag är väldigt glad för just att ministern tydligt
              klargör att vi som 1 av 125 länder inte ska dra oss ur det här
              arbetet. Det är oerhört viktigt för mig. Det är med stolthet jag
              känner att vi kan stå här och vara överens om att vi ska finnas
              kvar och att vi ska hitta lösningar för att det ska fortsätta.
            </seg>
            <seg n="c3633f04">
              Jag vill gärna, herr talman, passa på att peka på att de arbeten
              som innebär att regeringen är ansvarig för att det skapas medel
              till en verksamhet på det globala fältet medför att den privata
              sektorn kan adderas i ett land där människor går samman i ideella
              organisationer och ger till samma ändamål. Det tycker jag har
              ett mervärde i sig.
            </seg>
            <seg n="909e53af">
              Just den här delen är ett sådant projekt där det finns privata
              donationer. Tillsammans med ett anslag från staten legitimerar
              de lite grann varandra. Därför är det en allvarlig signal till
              de privata donationerna om regeringen träder tillbaka med sina
              anslag, precis som det också ofta är motsatsen när det finns behjärtansvärd
              verksamhet. Går regeringen in och tar något ansvar följer det
              med ett tryck från folk. Nu litar de på att det är ett bra projekt.
              Därför är det i sig bra. Jag skulle önska att det fanns fler sådana
              projekt där regeringen på ett förnämligt sätt tar ansvar men där
              också privata pengar kommer i rörelse i utökad utsträckning.
            </seg>
            <seg n="09db8829">
              Jag är bara glad för att jag har fått ha den här interpellationsdebatten
              med statsrådet och att det finns en vilja att fortsätta med den
              här verksamheten. Jag hoppas innerligt att det ska kunna beslutas
              inom en snar tid, för jag vet att man i vårt grannland väntar
              ivrigt på att få höra regeringens slutliga ställningstagande i
              frågan.
            </seg>
          </u>
          <note type="speaker" n="d48ba047">
            Anf. 36 Statsrådet GUNILLA CARLSSON (m):
          </note>
          <note n="27906358">
            Herr talman! Tack till Yvonne Andersson för interpellationen
            och diskussionen.
          </note>
          <u who="gunilla_carlsson_minister_2006" xml:id="i-1b6b4c41ce161b46-0" n="a2390b80">
            <seg n="3ee819d7">
              Det svenska bidraget för 2007 till skolan uppgick till 6,5 miljoner
              och garanterar 49 utbildningsplatser, varav en del går till egna
              studenter, en del till ungdomar i utvecklingsländerna.
            </seg>
            <seg n="0ec6b5b7">
              Det globala arbetet måste självfallet engagera marknaden, det
              civila samhället och politiken. Regeringens verktyg för detta
              är politik för global utveckling, som alldeles nyligen har förelagts
              riksdagen. Vi ser att det finns ett starkt engagemang, en angelägenhet
              för olika politikområden att samverka bättre. Därför har jag inte
              bara med statsrådet Björklund utan också med statsrådet Leijonborg
              diskuterat hur vi ska mer globalt se på frågor om utbildning och
              forskning i vårt svenska beslutsfattande. Det stärker Sverige,
              och samtidigt tar vi ansvar för världen.
            </seg>
            <seg n="30aa38a7">
              Arbetet pågår nu. Det är snarare inom ramen för ett sådant engagemang
              som våra fortsatta bidrag ska ses. Jag har med en budget som omfattar
              32 miljarder kronor ett regelverk att rätta mig efter för hur
              det ska avräknas. Jag vill inte pådra mig onödig kritik med tanke
              på att det har varit så lätt att försöka kritisera en sund genomgång
              av det svenska biståndet genom att säga att det urholkas. Det
              är viktigt att vi funderar på hur dessa pengar gör bäst nytta
              och hur vi bidrar till att stärka det globala engagemanget i Sverige.
            </seg>
            <seg n="0a6431b4">
              Det är bra att vi har haft den här diskussionen. För mig är det
              viktigt att jag har en hög trovärdighet i vad jag levererar in
              som bistånd och inte till de olika internationella organisationerna.
              Norges bidrag till skolan räknas inte som bistånd. Det är detta
              som har gjort att vi har fått en diskussion i regeringen om hur
              vi ska hantera den uppkomna situationen. Då blir det tyvärr ibland
              så, herr talman, att det handlar om konton, regleringar och ordning
              och reda.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="ce83cc4e">
            10 § Svar på interpellation 2007/08:645 om budgetstöd inom biståndet
          </note>
          <note type="speaker" n="a80f186c">
            Anf. 37 Statsrådet GUNILLA CARLSSON (m):
          </note>
          <u who="gunilla_carlsson_minister_2006" xml:id="i-e8453d8e7c694c62-3" n="a2390b80">
            <seg n="38abf30b">
              Herr talman! Anne-Marie Pålsson har frågat mig om lämpligheten
              av att ge biståndsmedel i form av budgetstöd till länder med korruptionsproblem
              och om jag har för avsikt att ta initiativ till att stärka vår
              kontroll av hur medlen används.
            </seg>
            <seg n="1aa21dce">
              Jag kan på flera sätt dela Anne-Marie Pålssons oro när det gäller
              de problem som är förknippade med budgetstöd som biståndsform.
            </seg>
            <seg n="0cc2153f">
              De granskningar som gjorts av i första hand OECD/Dac och den
              brittiska riksrevisionen av budgetstödets effekter visar att det
              är en form av bistånd som har betydande fördelar. Men det finns,
              som Anne-Marie Pålsson också påpekat, risker. Inte minst gäller
              dessa korruption.
            </seg>
            <seg n="f86f0492">
              När jag för egen del vägt samman argumenten, och prövat andra
              till buds stående biståndsformer, har jag kommit fram till att
              budgetstödet har betydande förtjänster. Detta förutsätter att
              vi på ett tillfredsställande och medvetet sätt hanterar riskerna,
              vilket jag anser att vi nu blivit bättre på. Jag anser därför
              att vi bör fortsätta att använda budgetstöd i vårt bistånd.
            </seg>
            <seg n="41d84ca9">
              I stort sett alla involverade parter i utvecklingssamarbetet,
              givare, samarbetsländer och internationella organisationer, enades
              år 2005 om Parisdeklarationen om effektivitet i biståndet. Regeringen
              tar deklarationen på största allvar. Detta innebär bland annat
              att Sverige förbundit sig att öka andelen så kallade programstöd,
              till vilka bland annat budgetstödet räknas. I september arrangeras
              en stor internationell konferens i Accra som har till ändamål
              att följa upp Parisdeklarationens utfästelser. Redan nu kan vi
              dock konstatera att målet om att två tredjedelar av biståndet
              ska kanaliseras som programstöd inte kommer att uppnås till år
              2010.
            </seg>
            <seg n="1d1e01a7">
              Budgetstöd ger oss som biståndsgivare, såväl som samarbetsländerna,
              flera fördelar i förhållande till användningen av traditionella
              projektstöd.
            </seg>
            <seg n="97b2d2b9">
              För det första ger vi budgetstöd bara till länder som har en
              väl ge-nomarbetad och politiskt förankrad plan för hur fattigdomsproblemen
              ska hanteras. Dessa planer granskas även av andra givare och internationella
              organisationer, bland annat Internationella valutafonden (IMF).
            </seg>
            <seg n="7dac3f7f">
              För det andra ger oss budgetstödet en rätt, och skyldighet, att
              föra en kontinuerlig dialog med landets högsta politiska ledning
              om hur den lyckas i sin hantering av fattigdomsfrågorna och om
              hur den utövar sin styrning. Budgetstöd kan därmed fungera som
              morot för att genomföra reformer, till exempel att förbättra offentliga
              system och institutioner, särskilt vad gäller korruption. Uppföljningar
              av budgetstödet sker regelbundet och tillsammans med samarbetslandets
              regering och andra givare.
            </seg>
            <seg n="fdb59887">
              För det tredje är vi aldrig ensamma som givare av budgetstöd
              till ett visst land. Minst två givare deltar alltid i ett budgetstödsprogram
              och bygger sina insatser på överväganden som i hög grad liknar
              våra. Sådana gemensamma och vanligen relativt långsiktiga åtaganden
              gör att de tidigare vanliga problemen med fragmentering av biståndet
              minskar. Detta ökar även förutsägbarheten för samarbetslandet
              och minskar även belastningen på landets administration. När budgetstödet
              fungerar som bäst kan det bidra till att öka samarbetslandets
              ansvarstagande för landets utveckling, öka kontrollen över budgeten
              och bidra till ett mer effektivt utnyttjande av statens resurser
              för fattigdomsbekämpning.
            </seg>
            <seg n="fafd4a91">
              För det fjärde kopplas budgetstödet vanligen ihop med andra typer
              av insatser. Det kan gälla stöd till utveckling av statens budget-
              och ekonomisystem, den statliga revisionen eller till stärkande
              av de statsanställdas kompetens.
            </seg>
            <seg n="cde1f9ca">
              Regeringen beslutade den 10 april om en revidering av de riktlinjer
              som gäller för budgetstödet. Detta gjordes bland annat mot bakgrund
              av den granskning Riksrevisionen redovisade i fjol. Genom de nya
              riktlinjerna höjer regeringen ribban för de länder till vilka
              vi kan ge budgetstöd, för att därmed öka effektiviteten. Vi gör
              detta genom att ytterligare skärpa våra krav på ett demokratiskt
              fungerande samhälle, respekt för mänskliga rättigheter och kraftfulla
              åtgärder mot korruption. När det gäller korruption kräver vi ett
              tydligt åtagande samt vidtagna åtgärder från landets regerings
              sida i syfte att bekämpa korruptionen i den offentliga verksamheten.
              I jämförelse med andra biståndsgivare ser jag våra riktlinjer
              i dessa avseenden som tydligare såväl som mer effektiva vad gäller
              att hantera riskerna. De reviderade riktlinjerna har redan börjat
              tillämpas av UD och Sida.
            </seg>
            <seg n="6fa0e71c">
              Sedan tidigare innehåller våra riktlinjer krav på samarbetslandets
              strategi för fattigdomsbekämpning, dess makroekonomiska politik
              och formerna för dess offentliga styrning, det vill säga statens
              förmåga att styra den offentliga verksamheten.
            </seg>
            <seg n="2a23170b">
              Inom UD har nyligen inletts en översyn av riktlinjerna för programstöd,
              det vill säga förutom av budgetstödet även av olika former av
              sektorsbudgetstöd. Regeringen kommer före årets slut att ta ställning
              till de förslag som kommer ut av detta arbete. Jag hoppas att
              vi då kommer att vara ännu bättre skickade att hantera de problem
              Anne-Marie Pålsson lyft fram.
            </seg>
          </u>
          <note type="speaker" n="c1062ec1">
            Anf. 38 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-2057e05caffa1a14-0" n="8e43127f">
            <seg n="19e09b1b">
              Herr talman! Tack biståndsminister Gunilla Carlsson för svaret.
            </seg>
            <seg n="66fadbbf">
              Frågan om hur bistånd ges är viktig. Bistånd i sig är problematiskt
              att diskutera. När frågan tas upp uppfattas det nästan alltid
              som att man är kritisk mot bistånd som sådant. Jag är inte kritisk
              mot bistånd, och jag har inte heller några synpunkter på den svenska
              ambitionsnivån. Vad jag har synpunkter på är hur biståndsmedlen
              används.
            </seg>
            <seg n="4858bcf0">
              Jag tackar så mycket för svaret jag har fått. Det var delvis
              uttömmande, fast jag tycker ändå att det var vissa ting som missades
              i detta som jag vill ta upp här.
            </seg>
            <seg n="9d4168ee">
              Svenska skattebetalare gav ungefär 1 miljard kronor förra året
              i budgetstöd. 1 miljard kronor är lite pengar i förhållande till
              den svenska ekonomin, men det är mycket pengar för en privatperson
              och det är mycket pengar för de länder som tar emot stödet. Om
              vi ska jämföra hur viktig denna miljard är för de sex länderna
              i Afrika motsvarar budgetstödet en situation där Sverige skulle
              motta 17 miljarder från någon utomstående makt. 1 miljard kronor
              till sex afrikanska länder motsvarar 17 miljarder kronor till
              Sverige.
            </seg>
            <seg n="bd5cf326">
              Jag är ganska säker på att den som ger 17 miljarder kronor till
              Sverige skulle tycka att det är viktigt att pengarna används på
              rätt sätt. De får inte försnillas av två skäl.
            </seg>
            <seg n="3b3234c4">
              De som ger pengar har rätt att ställa krav på att det de avstår
              från, arbetar ihop, kommer till rätt användning. Det är också
              viktigt för mottagarländerna och effektiviteten i biståndet, och
              för att det ska vara idé att skicka pengar i den storleksordningen,
              att vi är säkra på att pengarna gör gott. Det är klart att pengar
              kan vara kontraproduktiva. Dessa sex länder är starkt korrupta.
              Sannolikheten är därför ganska stor för att detta kommer att försvåra
              korruptionen i länderna.
            </seg>
            <seg n="3f4cedb6">
              Jag tittade på Transparency Internationals korruptionsindex,
              och det går från 1 till 180 det är 180 länder som ingår. Det bästa
              landet är inte Sverige, som ligger på en delad fjärdeplats. Jag
              tror att det bästa landet är Island, eller något annat av de nordiska
              länderna, men Sverige ligger alltså oerhört högt. De afrikanska
              länderna ligger samtliga, med undantag från Tanzania, på plats
              100 och högre, det vill säga definitivt på den nedre halvan. Det
              är länder som det inte är lätt att arbeta i.
            </seg>
            <seg n="87d8eb26">
              Därför tycker jag, herr talman, att det hade varit välgörande
              om man från regeringens sida också ställt som krav på mottagarlandet
              ungefär den formulering som finns i Riksrevisionens granskningsrapport.
              Man skriver så här: För att budgetstöd ska vara en lämplig biståndsform
              måste vissa grundläggande förutsättningar beträffande mottagarlandets
              ekonomiska politik och dess offentliga finansiella styrning vara
              uppfyllda.
            </seg>
            <seg n="1c709931">
              Från regeringen pratar man om fattigdomsbekämpning och demokrati,
              men de finansiella systemen och kontrollsystemet tycker jag att
              man tar lite lätt på.
            </seg>
          </u>
          <note type="speaker" n="d7c8e776">
            Anf. 39 GÖRAN MONTAN (m):
          </note>
          <u who="goran_montan_911919" xml:id="i-8b284903dc77a513-0" n="bd45de0e">
            <seg n="44c97d85">
              Herr talman! Det ser ut att bli en intressant debatt, förd av
              bara moderata ledamöter. Det visar det intresse vi har i de här
              frågorna.
            </seg>
            <seg n="8c31993d">
              Jag tycker att Anne-Marie Pålsson har lyft upp en mycket viktig
              och i högsta grad intressant fråga. Jag tycker också att ministerns
              svar är väldigt välavvägt och informativt, och hon pekar just
              på de stora problemen. Det är svårt att veta vad som är hönan
              och ägget i den här frågan. Vi säger gärna att vi bara kan ge
              stöd till länder som har en framgångsrik och väl fungerande korruptionsbekämpning,
              och samtidigt kräver vi att de ska vara demokratier.
            </seg>
            <seg n="13b48cc9">
              Jag vill gärna hävda att det i de länder där korruptionen är
              utbredd inte finns någon demokrati det är bara en illusion. Därför
              måste man innan man ställer kraven göra upp med mottagarlandet,
              samarbetspartnern, om ett bra och väl avvägt arbete för att bekämpa
              korruptionen.
            </seg>
            <seg n="976c0d02">
              Den korruption som märks mest i samhället är vad jag brukar kalla
              corruption of need . Det är alltså tjänstemän på mellannivå och
              lägre nivå, bland annat poliser, som i ett samhälle där den offentliga
              statsapparaten har svällt över alla gränser inte får sin lön utbetald,
              i alla fall inte i tid, och då kompenserar detta genom att utnyttja
              sin position för att driva in de nödvändiga pengarna till familjen.
              Det kan vara någon som har ett stånd och ska sälja på marknaden
              och som har betalat för det, men då kommer polisen och säger att
              man måste betala en gång till.
            </seg>
            <seg n="cab1adb0">
              Ett sätt att motverka detta är naturligtvis ett stöd som går
              rakt in i budgeten, under förutsättning att man trimmar statsapparaten.
              Dessa människor har blivit anställda av ministrar och andra som
              vill belöna sina släktingar, folk från hemtrakten och så vidare
              i den meningen att de ska få sin anställning tryggad under en
              längre tid. Tyvärr fungerar inte detta eftersom de blir så många
              till slut.
            </seg>
            <seg n="a0f89a0c">
              Jag skulle vilja säga att mottagarlandets möjligheter att verkligen
              bli effektivare i korruptionsbekämpningen hänger samman med ett
              intimt samarbete med givarlandet. Det måste etableras en kontrollverksamhet.
              Jag tror att många av dessa länder skulle vara beredda att få
              hjälp vad gäller internrevisioner och så vidare för att kunna
              komma till rätta med problemen.
            </seg>
            <seg n="e562203e">
              Vi måste försöka få ned korruptionen till en hanterbar nivå.
              Att helt utrota den har vi inte ens lyckats med i vår del av världen
              efter många år. Den högre graden av korruption, det jag brukar
              kalla corruption of greed , det vill säga när människor har kommit
              upp så att de verkligen är väl försedda med livets nödtorft men
              som vill ha mer, är svårare att nå. Det är människor med reell
              makt i staten. Vi ser problemen med korruptionsarbetet i Sydafrika
              bland annat.
            </seg>
            <seg n="14077d66">
              Korruptionen på den lägre nivån är den som medborgarna ser, och
              det är när hela samhället är korrumperat, när det inte finns en
              enda sak du kan få gjord vare sig i domstolar eller genom det
              offentliga utan att du måste betala någonting mer än den officiella
              avgiften.
            </seg>
            <seg n="75c1b354">
              Därför tycker jag att det här är en välbehövlig debatt. Jag tror
              ändå att budgetstöd är någonting som kan utvecklas och vara till
              stor nytta för mottagarlandet.
            </seg>
          </u>
          <note type="speaker" n="91b289d4">
            Anf. 40 Statsrådet GUNILLA CARLSSON (m):
          </note>
          <u who="gunilla_carlsson_minister_2006" xml:id="i-e8453d8e7c694c62-4" n="a2390b80">
            <seg n="4ac90973">
              Herr talman! Jag är oerhört glad över att vi får upp den här
              frågan till diskussion. När jag satt i riksdagen och dess utrikesutskott
              var jag förfärad över att den här biståndsformen hade införts
              i svenskt bistånd utan vidare diskussion och med rätt dåliga riktlinjer
              om var ansvarsutkrävandet ligger och hur beslut om budgetstöd
              fattas. Vi hade ingen diskussion om detta.
            </seg>
            <seg n="ace0672b">
              När jag tillträdde som biståndsminister inledde jag ett förnyelsearbete
              även på detta område, där vi redan sommaren 2007 var på god väg
              men valde att invänta Riksrevisionens rapport just för att se
              vilka lärdomar vi kunde få av den.
            </seg>
            <seg n="57e74e84">
              Arbetet med att få ordning och reda i biståndet är ingalunda
              slutfört. Det är på god väg, vill jag hävda, men det finns mycket
              kvar att göra. Jag tycker också att det är oerhört viktigt att
              svenska skattebetalare och även riksdagsledamöter känner till
              de olika biståndsformerna.
            </seg>
            <seg n="45bc6b93">
              Den revidering som vi nu gör sker i två steg. Vi har tagit in
              Riksrevisionens rekommendationer och kommer sedan att komma med
              nya riktlinjer helt och hållet för programstöd inklusive basbudgetstöd
              som jag räknar med ska vara färdiga andra halvåret 2008.
            </seg>
            <seg n="841b0491">
              Arbete pågår alltså, och det är mycket bra att vi har den här
              diskussionen här. Det är också bra att vi diskuterar lite grann
              kampen mot korruption, som går hand i hand med kampen för demokrati,
              med vad det innebär av transparens, rättsstat och ansvarsutkrävande.
            </seg>
            <seg n="b705dbfa">
              Problemet med biståndet är ju att det ska bekämpa fattigdom,
              och där det råder brist på demokrati är det också, precis som
              riksdagsledamoten Montan påpekade, väldigt ofta mycket korruption.
              Vad kan vi då göra åt detta? Ja, vi ska hitta effektiva biståndsmedel
              som ställer krav på mottagarna.
            </seg>
            <seg n="30a61d1b">
              Jag ser då att budgetstöd inte är mer korruptionsutsatt än mycket
              annat av det som vi ägnar oss åt. Men det jag kan se är att budgetstöd
              är ett rätt effektivt sätt att få till stånd en diskussion med
              mottagarländerna om hur pengarna ska användas och hur man bygger
              upp kontrollmekanismer. Vi har naturligtvis en skyldighet att
              följa våra pengar, men vi kan också få ett sätt att påverka vad
              gäller uppbyggnad av bättre fungerande institutioner, som riksrevision,
              och stärkandet av parlament i dessa länder så att det finns en
              maktdelningsmöjlighet.
            </seg>
            <seg n="6c5702fb">
              Vi har inte, tycker jag, borrat tillräckligt väl i detta. Men
              jag vill ändå påtala att alternativet i fråga om att spendera
              biståndsmedel i så fall handlar om att vi ska fortsätta med olika
              typer av projekt. Då har vi en fortsatt korruptionsrisk, men vi
              har också ett oerhört ineffektivt bistånd, som inte lägger ägarskapet
              och långsiktigheten i de länder vi vill stärka.
            </seg>
            <seg n="056af0d1">
              Jag kommer precis från Kambodja, och Sverige kommer där att under
              en treårsperiod bistå med ungefär en halv miljard kronor. Budgetstöd
              är inte aktuellt i det här läget. Där har man fungerande planer
              för fattigdomsstrategi, bekämpande av fattigdom, miljöplaner och
              en hel del annat. Men det stackars finansministeriet som jag träffade
              har också 2 000 olika projekt av en mängd olika givare som ska
              hanteras. Vi belamrar dessa svaga administrationer med en mängd
              projekt som de kanske inte ens har bett om men som vi som välmenande
              biståndsgivare kommer dragande med.
            </seg>
            <seg n="12523da7">
              Därför tycker jag att vi nu inte ska utmana budgetstödet utan
              ska se hur vi kan få budgetstödet att bli tydligare, hur vi kan
              se till att det kringgärdas av kontroller och tydliga riktlinjer
              om i vilka miljöer vi ska våga oss på att använda den här stödformen,
              just för att den är så effektiv och just för att vi får bättre
              nytta av de pengar som vi använt.
            </seg>
          </u>
          <note type="speaker" n="c0765ce6">
            Anf. 41 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-2057e05caffa1a14-1" n="8e43127f">
            <seg n="f7f792bd">
              Herr talman! Now we are talking . De sista meningarna tyckte
              jag lät väldigt hoppingivande. Det vill säga: Vi måste se till
              att pengarna används på rätt sätt, att de inte fuskas bort. Då
              tror jag att det som Gunilla Carlsson har sagt här tidigare tyder
              på att regeringen arbetar i rätt riktning.
            </seg>
            <seg n="81c614fa">
              Demokrati är viktigt. Fattigdom är viktigt. Men för mig som skattebetalare,
              och kanske med ett lite fyrkantigt ekonomiskt tänkande, är det
              allra viktigaste att pengarna används på det sätt man har tänkt,
              det vill säga att det finns ordentliga kontrollinstanser uppbyggda.
            </seg>
            <seg n="053bde6a">
              Jag tror nämligen att om det finns sådana kontrollinstanser följer
              det andra med ganska automatiskt. Därför är det bra att regeringen
              har uppmärksammat detta och kanske tydligare och aktivare framöver
              kommer att ta itu med dessa saker.
            </seg>
            <seg n="3225cb52">
              Detta är särskilt viktigt eftersom budgetstödet har ökat. Det
              har varit nästan en 25-procentig ökning mellan 2006 och 2007.
              Jag befarar att det kan komma att öka ännu mer framöver. Dels
              därför att det totala biståndet automatiskt kommer att öka år
              från år med ett enprocentmål från svensk sida, dels kommer det
              med en större koncentration på ett mindre antal länder sättas
              ett tryck på hur utbetalningarna ska ske, och då kan budgetstöd
              te sig som en ganska bekväm utväg, tyvärr. Har man inte fler idéer
              om vad man ska hitta på ger man pengarna som budgetstöd. Därför
              är det bra och vällovligt om regeringen tar denna problematik
              på allvar.
            </seg>
            <seg n="4ea6569c">
              Jag hoppas att vi till nästa budget kommer att se tydligare skrivningar
              i budgetpropositionen i den här frågan.
            </seg>
            <seg n="9704ba19">
              Sedan vill jag säga några ord om detta att budgetstöd skulle
              vara väldigt bra. Jag kan naturligtvis se problematiken att det
              kan vara besvärligt för ett land att hantera en rad olika projekt,
              både sådana man efterfrågat och inte. I det perspektivet kan budgetstöd
              te sig effektivt.
            </seg>
            <seg n="cd8d0564">
              När jag pratar med mina ekonomkolleger säger de att forskning
              visar att budgetstöd är bra men att det är vissa kriterier som
              ska uppfyllas. Det som ska vara uppfyllt är att folk beter sig
              så som man har tänkt sig i ekonomisk teori, det vill säga att
              de är rationella och värnar effektivitet och framåtskridande.
              Då ställer jag förstås frågan: Hur blir det om vi i stället har
              individer som inte beter sig som ekonomisk teori säger att de
              borde utan snarare tänker på sig själva, sin klan och sin familj
              och annat? Nej, då fungerar det inte.
            </seg>
            <seg n="92d3c5d8">
              Man måste ha lite realism i sitt tänkande, ta höjd för de här
              frågorna och ta dem på största allvar. Möjligtvis kan man också
              säga att problemen och faran med att ge något alltför lättvindigt
              illustreras ganska väl av ett gammalt kinesiskt ordspråk: Om man
              vill hjälpa en fattig man för en dag, ge honom en fisk. Vill man
              hjälpa honom för hela livet, ge honom nät. Det farligaste man
              kan göra är att bara ge pengar. Det är väldigt lätt att pengarna
              rinner ut i projekt som långsiktigt inte är effektiva.
            </seg>
            <seg n="30079521">
              Slutligen: Nu har skolklasserna på läktaren gått, men till dem
              som sitter kvar kan jag meddela att det land som toppar korruptionslistan
              är Danmark, som är nr 1, och inget annat.
            </seg>
          </u>
          <note type="speaker" n="4d8b60bf">
            Anf. 42 GÖRAN MONTAN (m):
          </note>
          <u who="goran_montan_911919" xml:id="i-8b284903dc77a513-1" n="bd45de0e">
            <seg n="06842989">
              Herr talman! Jag vill passa på tillfället att berömma regeringen,
              speciellt biståndsministern, för det framgångsrika arbetet med
              att försöka ställa om vår politik vad gäller biståndet till att
              handla om färre länder där vi kan göra större skillnad. I det
              sammanhanget är det också viktigt att vi, tillsammans med andra
              bidragsgivare, i länder där vi är betydande inte är blyga utan
              verkligen ställer krav. Jag blev glad åt att höra att biståndsministern
              tryckte tydligt på just den frågan.
            </seg>
            <seg n="e026af80">
              Jag har levt tio år som egen företagare i ett genomkorrupt land
              i Afrika. Jag kan säga att korruption förlamar allt i ett land.
              Min främste samarbetspartner det kanske inte är rätt ord för den
              person som jag handlade med var statens inköpare i Liberia, en
              man som senare blev ryktbar som president Taylor. Han skaffade
              sig ju rätt mycket pengar. Det räckte till en stor del av en armé,
              faktiskt, med kända resultat.
            </seg>
            <seg n="4b96bb01">
              Att ställa krav ger respekt. De samarbetsländer vi har kommer
              att motta våra krav, och jag är säker på att biståndsministern
              redan har de erfarenheterna. De kommer att motta dem om det görs
              på rätt sätt inte som kränkande utan som ett tecken på styrka.
              Då får man respekt.
            </seg>
            <seg n="d47a282a">
              1 miljard kronor går i budgetstöd. Det skulle med råge räcka
              för att täcka hela Liberias statsbudget, som är på ungefär 1 miljard
              kronor eller ännu mindre dollarn är ju låg nu. En ministerlön
              i Liberia är bara 900 dollar. Man kan förstå att frestelsen att
              tjäna extra är ganska stor.
            </seg>
          </u>
          <note type="speaker" n="45ce6081">
            Anf. 43 Statsrådet GUNILLA CARLSSON (m):
          </note>
          <u who="gunilla_carlsson_minister_2006" xml:id="i-e8453d8e7c694c62-5" n="a2390b80">
            <seg n="5c6fad6b">
              Herr talman! Det vi diskuterar nu är den miljard som används
              till sex afrikanska länder som generellt budgetstöd. Sedan finns
              andra typer av programbudgetstöd och annat. Det vi diskuterar
              nu är stöd som går rakt in i en regerings politik. Därför är det
              inte bara en fråga om effektivitet och ett bra sätt att kanalisera
              pengar med lägre transaktionskostnader, utan det är också ett
              politiskt risktagande eller engagemang i ett lands hela politik.
              Därför är det bra att vi kan diskutera budgetstödet med dess för-
              och nackdelar.
            </seg>
            <seg n="9c2ffc66">
              Anne-Marie Pålsson har helt rätt i att med färre länder har vi
              en bättre förutsättning att föra resonemang om vad vi som givare
              väntar oss när de som mottagare får ett kuvert att använda utifrån
              deras egna långsiktiga värderingar och prioriteringar för att
              bekämpa fattigdomen i det specifika landet. Budgetstödet ger som
              få andra biståndsformer inblick i och möjlighet att påverka framför
              allt de offentliga finansiella styrsystemen. Det ska inte underskattas.
              Det är många gånger bristande fungerande institutioner som gör
              att marknaden inte tillåts eller kan fungera på ett effektivt
              sätt. Det är ju där de bästa resurserna kan skapas.
            </seg>
            <seg n="5a27a993">
              Vi gör inte detta därför att vi inte har några andra idéer eller
              att vi betalar ut det för att det är bekvämt, tvärtom. Med de
              nya och tydligare riktlinjer som vi har utarbetat ställer vi ökade
              krav på inte minst biståndsorganet Sida att göra strategiska övervägningar
              och bedömningar. Vi är också tydliga om var besluten fattas.
            </seg>
            <seg n="c16731a7">
              Snarare kan vi med budgetstödet stödja de idéer som länderna
              själva har för att det ska bli långsiktigt och för att det inte
              är givarnas perspektiv som ska prägla det hela. Det blir naturligtvis
              mycket lättare att hantera större volymer med på sikt mindre resurskrävande
              hantering på den svenska sidan, så det är en effektiv biståndsform,
              men vi använder den absolut inte lättvändigt utan med stor restriktivitet.
              Det är därför vi tittar på bättre skrivningar och en mer genomarbetad
              strategi än tidigare.
            </seg>
            <seg n="da47dd83">
              Jag skulle också vilja säga något om hur mottagarländerna pratar
              om detta. Liberia nämndes. Vi hade förmånen att ha den nya presidenten,
              Ellen Johnson-Sirleaf, här på besök. Hon, en välutbildad kvinna,
              ska i ett postkonfliktland som har genomlidit fruktansvärda plågor
              leda landet i en demokratifördjupning och ta det vidare. Hon har
              en oerhört kompetent ledning omkring sig med många kvinnor men
              en sönderfallande statsförvaltning med mycket motsättningar.
            </seg>
            <seg n="08cbf4ee">
              Hon, en driven kvinna med goda rådgivare som är ekonomer, sade:
              Ge mig basbudgetstöd nu, så slipper ni betala ut tio gånger så
              mycket pengar sedan. Det handlar delvis om att hon vill ha en
              ökad synlighet för Liberia och det liberianska ledarskapet i stället
              för att det ska vara en massa enskilda organisationer, biståndsmyndigheter
              och andra internationella organisationer som styr och ställer.
              Hon får ha ansvaret utifrån sina prioriteringar.
            </seg>
            <seg n="9879046d">
              Där tror jag att det kan finnas förutsättningar för en ekonomisk
              rationalitet. Jag tror att det finns goda förutsättningar för
              att gå från postkonflikt till ett välutvecklat land. Vägen är
              inte enkel. Jag tycker att det är viktigt att vi har med även
              hennes bedömning i resonemanget. Hon är just nu inte betjänt av
              2 000 olika projekt. Hon är betjänt av lite lugn och ro för att
              kunna genomföra en demokratisering av landet och skapa en bättre
              fungerande statsförvaltning.
            </seg>
          </u>
          <note type="speaker" n="b4865fc3">
            Anf. 44 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-2057e05caffa1a14-2" n="8e43127f">
            <seg n="2dbcd4cc">
              Herr talman! Det är mycket som har blivit sagt här nu. Jag uppfattar
              att regeringen tar seriöst på den här problematiken. Mycket av
              det som regeringen har gjort är också definitiva steg i rätt riktning.
              Kanske är detta en effekt av Riksrevisionens granskningar. Det
              har ju kommit två rapporter där biståndet har varit inblandat,
              och i båda rapporterna har man riktat en hel del kritik. Kanske
              är det just denna revisionella institution som vi har i Sverige,
              som håller ögonen på regeringen och på användningen av skattebetalarnas
              pengar, som gör skillnad. Vi ska vara glada och tacksamma för
              att den typen av institutioner finns.
            </seg>
            <seg n="3030e280">
              När biståndsministern säger att vi har möjlighet att påverka
              i Afrika vill jag skicka med en uppmaning från riksdagen: Ta den
              möjligheten. Ta den på största allvar och se till att ni kan påverka
              inte bara projektens konkreta utformning utan även att pengarna
              används på rätt sätt.
            </seg>
            <seg n="d41d611d">
              Det handlar ju om mycket pengar. Biståndet är uppe i 32 miljarder
              kronor. Det är svenska folket som avstår från sina inkomster för
              att hjälpa till att bygga upp välfärd också i andra delar av världen.
            </seg>
            <seg n="0ceafcf3">
              Beloppet är stort. Som jämförelse kan man ta ett annat område
              som har varit föremål för ganska mycket diskussion de senaste
              dagarna, nämligen försvaret som, om man håller sig till budget,
              skulle spendera 38 miljarder. Det är alltså bara något mer än
              biståndet. Vi ställer stora krav på att man använder pengarna
              rätt i försvaret. Vi ska ställa lika stora krav på att pengarna
              används rätt inom biståndsområdet.
            </seg>
          </u>
          <note type="speaker" n="619dbd56">
            Anf. 45 Statsrådet GUNILLA CARLSSON (m):
          </note>
          <u who="gunilla_carlsson_minister_2006" xml:id="i-e8453d8e7c694c62-6" n="a2390b80">
            <seg n="1c4442f5">
              Fru talman! Tack, Anne-Marie Pålsson, för denna interpellation.
              Jag tycker att det är oerhört viktigt att vi diskuterar den här
              biståndsformen och bistånd. Bistånd kan och ska göra nytta. Det
              måste hanteras på rätt sätt. Jag är helt övertygad om att vi kan
              spela en roll i världen. Det spelar också en roll för Sverige.
              Att vi bekämpar fattigdomen i världen påverkar också våra möjligheter
              för framtida välstånd och att vi kan leva med minskade konflikter
              och bättre förutsättningar att lösa gemensamma utmaningar som
              till exempel klimatförändringarna eller spridningen av smittsamma
              sjukdomar.
            </seg>
            <seg n="8f7fae88">
              Det är, som jag sade, mycket en kamp mot korruption och för demokrati,
              mot förtryck och för att människor ska kunna påverka sin egen
              vardag och skapa sig egna resurser. Hur stöttar vi på bästa sätt,
              eftersom vi har bestämt att vi vill stötta?
            </seg>
            <seg n="47996f35">
              Med det generella budgetstödet och den diskussion vi har haft
              om budgetstödet har naturligtvis Riksrevisionen spelat en roll
              i många av de utvecklingsländer som vi arbetar med. Ett av de
              krav och erbjudanden vi kan komma med är den professionalitet
              och kunskap som finns i de svenska institutionerna. Det är också
              en av förutsättningarna för att vi ska ha en transparens som gör
              att vi kan följa budgetstödet.
            </seg>
            <seg n="69d22d2d">
              Den granskning som har drabbat biståndet om jag får uttrycka
              det så i Sverige den senaste tiden har varit till hjälp när vi
              nu ska reformera och se till att biståndet kan och ska göra nytta.
            </seg>
            <seg n="8386106d">
              Jag välkomnar granskning. Jag välkomnar granskning från riksdagen.
              Jag välkomnar granskning från Riksrevisionen. Jag tror att det
              behövs på ett sådant här politikområde där vi många gånger jobbar
              i mycket svåra miljöer. Men bara för att det är svårt är det ju
              inte omöjligt. Vi måste försöka ha mycket bättre ordning och reda
              när vi vill visa vårt engagemang för de fattiga människorna i
              världen.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="ff1b0620">
            11 § Svar på interpellation 2007/08:621 om tonnageskatt för sjöfarten
          </note>
          <note type="speaker" n="9a00e724">
            Anf. 46 Finansminister ANDERS BORG (m):
          </note>
          <u who="anders_borg_minister_2006" xml:id="i-38ade6dcaf5ef669-16" n="2816050e">
            <seg n="153d6c64">
              Fru talman! Fredrik Olovsson har ställt några frågor om tonnageskatt,
              bland annat om jag under året avser att lägga fram förslag om
              tonnageskatt till riksdagen.
            </seg>
            <seg n="8ba75f52">
              Jag har tidigare i svar på frågor och i en interpellationsdebatt
              med Olovsson framhållit att jag anser att det är angeläget att
              det råder likvärdiga konkurrensvillkor mellan den svenska handelsflottan
              och andra handelsflottor. Jag har också förklarat att frågan om
              tonnageskatt bereds inom Regeringskansliet och att många synpunkter
              kommit fram på utredningens förslag. Vi måste bland annat få en
              klarare bild av de offentligfinansiella effekterna av ett tonnageskattesystem
              i Sverige. Vi måste även få en bättre uppfattning av det samlade
              stödet till sjöfarten och vad det innebär på en i övrigt avreglerad
              marknad, till exempel för andra näringar och ekonomins funktionssätt.
            </seg>
            <seg n="eb66adf4">
              Redan i dag är sjöfartsnäringen en skattemässigt gynnad bransch.
              Rederinäringen erhåller ett omfattande sjöfartsstöd, som innebär
              att branschen får tillbaka både inkomstskatt och socialavgifter
              trots att de ombordanställda tjänar in pension och andra sociala
              förmåner i Sverige. Avskrivningsreglerna gör att branschen byggt
              upp stora latenta skatteskulder avseende överavskrivningar på
              fartyg.
            </seg>
            <seg n="aef5f033">
              Som vi båda framhöll när vi förra året diskuterade tonnageskatt
              här i riksdagen är utredningens förslag alltför generöst för rederinäringen,
              särskilt när det gäller behandlingen av de latenta skatteskulderna.
              Ska vi ha ett system med tonnageskatt måste utredningens förslag
              arbetas om i väsentliga delar. Det gäller bland annat förslaget
              om avskrivning av latenta skatteskulder. Den samlade effekten
              av sjöfartsstödet och de skattevillkor som gäller för sjöfarten
              får inte heller utformas så att andra branscher missgynnas.
            </seg>
            <seg n="823a6b88">
              Jag är medveten om att riksdagen i fjol beslutade om ett tillkännagivande
              enligt vilket arbetet med frågan om tonnageskatt skulle påskyndas.
              Regeringen och riksdagen har prioriterat många skattefrågor. Jag
              förstår riksdagens beslut som så att frågan om tonnageskatt ska
              beredas vidare så skyndsamt som möjligt men utan att inkräkta
              på de viktiga skattefrågor vi tidigare har prioriterat. Arbetet
              inom Regeringskansliet är därför inriktat på en fortsatt beredning.
            </seg>
            <seg n="9ca613c0">
              Jag kan därför inte nu ge besked om när ett förslag om tonnageskatt
              kan komma att läggas fram.
            </seg>
          </u>
          <note type="speaker" n="449d1a93">
            Anf. 47 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-4c274f4d1403138c-0" n="0778f8e7">
            <seg n="986f0aad">
              Fru talman! Runt om på haven stävar svenska fartyg fram med last
              från svenska exportföretag eller med varor som behövs i svenskt
              näringsliv eller i de svenska hushållen. Det sker i blåst och
              dimma eller på stilla hav i solsken. Vi är alla beroende av de
              här transporterna och vi borde eftersträva att de i så stor utsträckning
              som möjligt sker med fartyg med svensk flagg.
            </seg>
            <seg n="51455bb5">
              Sverige har varit en framstående sjöfartsnation under lång tid,
              även om min halvportugisiska fru inte är så imponerad. Sedan början
              av 2000-talet har vi återigen kunnat se en positiv utveckling
              i rederinäringen. Det hänger samman med det sjöfartsstöd som infördes
              av den socialdemokratiska regeringen 2001. Det ledde till en inflaggning
              i de svenska registren och till att svenska rederier beställde
              nya båtar. Man fick ny framtidstro.
            </seg>
            <seg n="4e0bbfda">
              I dag har den svenska sjöfarten inte konkurrensneutrala villkor
              med de viktigaste konkurrentländerna. Det är något som riksdagen
              och flera regeringar har slagit fast att man ska ha. En stor del
              av den svenska exporten och importen går ju på sjön. Ett stort
              sjöfartskunnande är viktigt när man ska samarbeta om miljöfrågor
              och sjösäkerhet. Utan egen näring och kunskaper ställs man utanför
              i det internationella arbetet.
            </seg>
            <seg n="0c5eed24">
              I dag kräver likvärdiga konkurrensvillkor med våra närmaste konkurrentländer
              ett tonnageskattesystem. Systemet finns i olika varianter hos
              alla viktigare konkurrenter. Tonnageskatt är, som sagt, något
              som riksdagen i enighet har krävt att regeringen ska ta fram ett
              förslag om, men det går väldigt långsamt.
            </seg>
            <seg n="6949a7d2">
              Det väcker också frågor om hur regeringen ser på den svenska
              rederinäringen. Det finns en färdig utredning. Den är remissbehandlad.
              Även om finansministern tycker sig behöva göra förändringar känns
              det som att man drar på frågan väl långt.
            </seg>
            <seg n="7f8cf17f">
              Sedan Anders Borg och jag debatterade tonnageskatt för drygt
              ett år sedan har uppenbarligen ingenting hänt. Det är lätt att
              dra slutsatsen att regeringen inte är särskilt intresserad.
            </seg>
            <seg n="a71239e7">
              Regeringen valde dessutom att helt utebli från branschens stora
              samling, Rederiföreningens årsmöte. Det fanns inte ett statsråd
              eller en statssekreterare att uppbringa när branschen efterfrågade
              regeringens syn på näringens utveckling och tonnageskattefrågan.
              Då är det lätt att dra slutsatsen att regeringen kanske inte är
              alltför intresserad.
            </seg>
            <seg n="01222eda">
              Några som verkligen undrar vad som pågår är Svensk Sjöfarts Tidning.
              Man tycker att det minsta man kan begära är att regeringen är
              ärlig. Gillar man inte sjöfart och tonnageskatt ska man väl säga
              det.
            </seg>
            <seg n="cfad4072">
              På ledarplats skriver man: Finansminister Anders Borgs ständiga
              svar på frågan om vart tonnageskatten tog vägen att frågan bereds
              inom Regeringskansliet är oärligt och oförskämt mot en svensk
              näring och mot de svenskar som arbetar inom den och har definitivt
              fått ett löjets skimmer över sig.
            </seg>
            <seg n="bf182c68">
              Samma svar frågan bereds inom Regeringskansliet har jag fått
              här i dag. Jag vill trots allt tacka finansministern för det svaret.
              Det ska man göra i den svenska riksdagen. Men man börjar ändå
              undra över vad Anders Borg egentligen tycker om tonnageskatten
              och den svenska sjöfarten.
            </seg>
          </u>
          <note type="speaker" n="8f897c7a">
            Anf. 48 Finansminister ANDERS BORG (m):
          </note>
          <u who="anders_borg_minister_2006" xml:id="i-38ade6dcaf5ef669-17" n="2816050e">
            <seg n="1e6fc46f">
              Fru talman! Jag vill tacka Fredrik Olovsson för hans fråga och
              för hans inlägg. Han har ju här väldigt väl beskrivit fördelarna
              med en tonnageskatt. Det är naturligtvis positivt att Socialdemokraterna
              efter att under lång tid i regering inte ha gjort något åt den
              här frågan nu anser att det finns argument för att byta fot och
              i stället förorda en tonnageskatt och därmed ansluta sig till
              en linje som har drivits av de borgerliga partierna.
            </seg>
            <seg n="d339b8ea">
              Jag vill ändå ge en viss bakgrundsbild här. Fredrik Olovsson
              ger intryck av att svensk sjöfart är en näring som verkar under
              väldigt tuffa villkor. Då kanske man ska komma ihåg att på en
              normal industriarbetarlön på 20 000 kronor tar vi ut sammantaget
              ungefär 12 000 kronor i skatt. På en sjömans lön på 20 000 kronor
              tar vi ut noll kronor i motsvarande skatt därför att vi betalar
              tillbaka detta via sjöfartsstödet.
            </seg>
            <seg n="51cde5eb">
              En näring som sjöfarten omsätter strax under 40 miljarder per
              år. Det är en betydande summa. Den är jämförbar med ett antal
              andra branscher, till exempel lädervaruindustrin. Den är ungefär
              lika omfattande i verksamhet. Men när vi sedan tittar på skattebetalningar
              landar vi i att bolagsskatten från rederinäringen uppgår till
              62 miljoner. På en vinst på 1,8 miljarder har man alltså en bolagsskatt
              på 62 miljoner. Skälet till det är att man har ackumulerade överavskrivningar
              på över 9 miljarder som gör att man inte betalar någon bolagsskatt.
            </seg>
            <seg n="a02aa65d">
              Det är svårt att hitta någon annan bransch som har ett liknande
              förhållande mellan vinst och skatt som rederinäringen.
            </seg>
            <seg n="a2ad11b2">
              Skälet till att vi har problem med denna fråga är att den utredning
              som Fredrik Olovsson hänvisar till inte hanterar frågan om hur
              vi ska få in skattepengarna från dessa överavskrivningar. Den
              hanterar egentligen inte heller den frågeställning som ligger
              i Fredrik Olovssons fråga: Hur ska vi behålla den svenska sjöfarten
              i Sverige?
            </seg>
            <seg n="5f6ee783">
              Att man hanterar överavskrivningarna fel är det som gör att vi
              i dag får fartyg i svensk sjöfartsnäring, alltså att man har en
              skatteskuld som man inte vill betala och att man därför investerar
              i nya fartyg som gör att man får göra nya avskrivningar. Därför
              finns det kvar båtar i Sverige.
            </seg>
            <seg n="60cf9c65">
              Övergår man till ett system där avskrivningarna inte spelar samma
              roll, då finns det en betydande risk att effekten blir en utflaggning
              av fartyg. Det är därför som det är viktigt att denna fråga hanteras
              på ett bra sätt.
            </seg>
            <seg n="66052f1b">
              Låt oss därför konstatera att den svenska sjöfartsnäringen jämfört
              med nästan alla andra näringar har väldigt gynnsamma förhållanden.
              Man får tillbaka sina arbetsgivaravgifter. Vi har en särskild
              beskattning av sjömän. Vi har möjligheter till avskrivningar som
              är extremt lönsamma för denna bransch.
            </seg>
            <seg n="509ffdf8">
              Jag ska göra en jämförelse. Fastighetsbranschen betalar 23 miljarder
              i bolagsskatt. Detta kan man jämföra med 62 miljoner för denna
              näring. Näringar med liknande omsättning betalar skatt på helt
              andra nivåer. Man kan tycka att det är rimligt eller inte, men
              det är där som vi står. Sjöfartsnäringen har jämfört med de flesta
              andra näringar utomordentligt gynnsamma villkor.
            </seg>
            <seg n="3aa99605">
              Vi ska också komma ihåg att om vi övergår till en tonnageskatt
              är det väldigt viktigt att det sker på ett sådant sätt att vi
              kan få in våra skatteskulder och att vi också kan se till att
              resultatet av förslaget inte blir att rederierna flaggar ut sina
              fartyg eftersom de inte längre är beroende av de svenska avskrivningsreglerna.
            </seg>
          </u>
          <note type="speaker" n="8d1da3c9">
            Anf. 49 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-4c274f4d1403138c-1" n="0778f8e7">
            <seg n="5ef3c3d3">
              Fru talman! När det gäller regeringens senfärdighet är det inte
              bara vi socialdemokrater eller rederinäringen som kritiserar utan
              det är ett enigt skatteutskott som i ett utlåtande skriver att
              man i den här frågan anser att det skulle ha varit motiverat att
              få ett tydligare besked om beredningsläget i ärendet. Det betyder
              i praktiken att ett enigt utskott är missnöjt med hur den här
              frågan sköts. Vi har begärt att få ett förslag från regeringen.
              Vi har begärt att få det skyndsamt. Men vi får fortsätta att vänta.
            </seg>
            <seg n="a9fdd36e">
              Finansministern påpekar att sjöfarten är gynnad skattemässigt.
              Så är det. När jag lyssnar på finansministern får jag också intrycket
              av att eftersom den är det kanske man inte är så intresserad av
              att ta några nya steg. Men finansministern vill åtminstone inte
              erkänna att läget är sådant.
            </seg>
            <seg n="009a9951">
              Finansministern skriver i interpellationssvaret: Vi måste även
              få en bättre uppfattning av det samlade stödet till sjöfarten
              och vad det innebär på en i övrigt avreglerad marknad, till exempel
              för andra näringar och ekonomins funktionssätt.
            </seg>
            <seg n="62542202">
              Jag måste ändå fråga om finansministern menar att han inte har
              greppet. Har han inte en samlad bild av stödet till sjöfarten?
              Vilka näringar är det som man nu ska titta närmare på? Är ni rädda
              för att vägtrafiken ska konkurreras ut av sjöfarten? Har läkemedelsindustrin
              problem med sjöfartsstödet att det skulle snedvrida konkurrensen?
              Eller är detta bara ett svepskäl för att slippa genomföra det
              som riksdagen har beställt? Det råder nämligen ingen tvekan om
              att Anders Borg i grunden har en bild av att sjöfarten är extremt
              gynnad och att den kanske inte behöver internationellt konkurrenskraftiga
              villkor. Det såg vi här i riksdagen bland annat när de svenska
              sjömännen till en början inte fick något jobbskatteavdrag trots
              att de också har fått betala för sina egna skattesänkningar genom
              en höjning av a-kasseavgiften, ny skatt på trafikförsäkringen
              och sämre villkor i försäkringssystemen och välfärden. Då var
              motiveringen till en början också att sjöfarten var så gynnad
              skattemässigt att man inte skulle ha något avdrag.
            </seg>
            <seg n="fb1b3aec">
              Om det är finansministerns utgångspunkt kan jag förstå att det
              inte går särskilt fort att få fram något förslag om tonnageskatt.
              Men i så fall håller jag med om det som skrevs i ledaren i Svensk
              Sjöfarts Tidning, och i så fall är det mycket bättre att vara
              ärlig och säga det.
            </seg>
            <seg n="ea0d95a9">
              Men jag går tillbaka till de frågor som interpellationssvaret
              ger anledning att ställa. Saknar finansministern ett samlat grepp
              över läget i sjöfartsnäringen? Och vilka branscher är det som
              har problem med sjöfartsstödet?
            </seg>
          </u>
          <note type="speaker" n="f2997347">
            Anf. 50 Finansminister ANDERS BORG (m):
          </note>
          <u who="anders_borg_minister_2006" xml:id="i-38ade6dcaf5ef669-18" n="2816050e">
            <seg n="75a9f5f9">
              Fru talman! Fredrik Olovsson undrar hur det kommer sig att vi
              ännu inte har ett klart förslag om tonnageskatt. Skälet är att
              den utredning som den socialdemokratiska regering som Fredrik
              Olovsson så varmt stödde lade fram ett utredningsförslag som är
              ogenomförbart. Det är där som ansvaret ligger. Lägger man fram
              ett utredningsförslag som är av den karaktären att vi inte kan
              överblicka de statsfinansiella konsekvenserna, och där det inte
              är självklart att detta ens är ett förslag som kan genomföras
              med en bibehållen svensk sjöfartsnäring, då har vi naturligtvis
              anledning att vara lite försiktiga.
            </seg>
            <seg n="33c68cde">
              Det är ett mycket komplicerat och mycket omfattande arbete som
              måste göras, och det är i allt väsentligt ogjort. Det är skälet
              till att detta har dröjt.
            </seg>
            <seg n="fb38c99d">
              Fredrik Olovsson har vid många tillfällen påpekat att vi ska
              vara noggranna i beredningar av skattefrågor. Jag är lite förvånad
              över hur lättvindigt han då kan avfärda de svårigheter som finns
              här.
            </seg>
            <seg n="6d974063">
              Detta är basfakta: Rederinäringen omsatte häromåret 37 miljarder.
              På det betalar man 62 miljoner i bolagsskatt samtidigt som man
              får tillbaka sina arbetsgivaravgifter och samtidigt som man får
              tillbaka sina inkomstskatter. Detta är en näring som ska jämföras
              till exempel med fastighetsbranschen som då har en bolagsskatteinbetalning
              på över 20 miljarder kronor.
            </seg>
            <seg n="ab1d08fb">
              Det är klart att det är viktigt att vi har en stark rederinäring
              i Sverige. Det är viktigt att vi har rederijobb och sjöfartsjobb
              i Sverige. Men det är också viktigt att vi har industrijobb, att
              det finns metallarbetare, att vi har handelsanställda och att
              det finns anställda i hotell och restauranger och i en lång rad
              andra branscher där man bara skulle drömma om att på en omsättning
              på 37 miljarder kronor komma ned i en bolagsskatt på 62 miljoner
              kronor. Om jag minns siffrorna rätt är det väl en bolagsskatt
              som är i nivå med lädervaruindustrin när man tittar på dessa industrikoder.
            </seg>
            <seg n="002f6877">
              Det är lite grann en felaktig bild om man tror att det är av
              avgörande betydelse för svensk välfärd eller av avgörande betydelse
              för offentliga intäkter eller av avgörande betydelse för staten
              att vi har en fortsatt stark sådan näring. Det är nämligen en
              näring där jobben är mycket lågt beskattade och där vinsterna
              i allt väsentligt ligger hos bolagen och inte hos det offentliga,
              vilket gör att Fredrik Olovssons starka vurm för denna näring
              blir lite underlig givet hans partitillhörighet. Det väcker lite
              frågor om detta är den nya socialdemokratin på väg mot att alla
              branscher vid en omsättning på 37 miljarder ska betala en bolagsskatt
              på 62 miljoner. Det skulle naturligtvis vara en intressant utveckling.
              Men jag är lite osäker på om jag tycker att den är riktig.
            </seg>
            <seg n="effcd3d5">
              Vi ska bereda denna fråga vidare. Vi ska se till att det inte
              blir så att överavskrivningarna hanteras på ett sådant sätt att
              det nu blir utflaggningar från Sverige i ännu större utsträckning
              utan att vi har ett regelverk som är förenligt med goda konkurrensvillkor
              för sjöfarten som gör att vi har många anställda i den näringen
              och bra villkor. Finns det då en möjlighet att övergå till ett
              system med tonnageskatt ska man naturligtvis mycket noggrant överväga
              det. Men man ska överväga det mycket noggrant så att vi inte begår
              misstag här, vare sig det gäller offentliga medel, skattesystemet
              eller konkurrensneutraliteten mellan olika näringar.
            </seg>
          </u>
          <note type="speaker" n="f4d74e1d">
            Anf. 51 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-4c274f4d1403138c-2" n="0778f8e7">
            <seg n="e4ba371b">
              Fru talman! Frågan om tonnageskatt ska naturligtvis behandlas
              seriöst, mer seriöst än många av de skatteförändringar som finansministern
              har kommit med till riksdagen. Det tycker jag är helt riktigt.
              Att klara ut hur övergångsbestämmelserna ska se ut så att vi behandlar
              frågorna om latenta skatteskulder på ett för folkhushållet rimligt
              och bra sätt och, inte minst, rättvist tycker vi naturligtvis
              också är viktigt. Vi vill inte att man ska kunna planera bort
              all sin skatt genom att vi byter system självklart inte!
            </seg>
            <seg n="78134d16">
              Men vi ser också hur det internationella läget är de flesta konkurrentländerna
              har ett sådant här system. När vi för ett år sedan debatterade
              de här frågorna var det just den latenta skatteskulden som var
              problemet. Uppenbarligen har man inte gjort någonting sedan dess.
              Det mesta är ogjort, säger ju finansministern.
            </seg>
            <seg n="c72c97cd">
              Nu sägs det dessutom att man måste se över hela stödet till näringen
              och dessutom fundera på hur det här påverkar andra branscher vilka
              de nu är och hela ekonomins funktionssätt. Det låter som att det
              i frågan faktiskt har tagits några steg tillbaka.
            </seg>
            <seg n="873ee24b">
              Med Anders Borg som kapten på tonnageskatteskutan ska man kanske
              inte vara förvånad om alltihop till slut går på grund.
            </seg>
          </u>
          <note type="speaker" n="01ef4f7a">
            Anf. 52 Finansminister ANDERS BORG (m):
          </note>
          <u who="anders_borg_minister_2006" xml:id="i-38ade6dcaf5ef669-19" n="2816050e">
            <seg n="57bb8125">
              Fru talman! Jag välkomnar att Fredrik Olovsson har lyft fram
              den viktiga frågan om tonnageskatt. Det är centralt att vi kan
              ha skattevillkor som gör att vi har en produktion i Sverige. Det
              är centralt för industrin. Det är centralt för handeln. Det är
              centralt för hotell- och restaurangbranschen. Det är centralt
              för läkemedelsindustrin. Ja, det är centralt för väldigt många
              näringar, så också för sjöfartsindustrin. Vi vill att sjöfartsnäringen
              ska ha bra villkor.
            </seg>
            <seg n="2e7b9b44">
              Då vill jag ändå påpeka att man i grund och botten har det. På
              en industriarbetarlön på 20 000 kronor utgår en arbetsgivaravgift
              på 6 400 kronor och en inkomstskatt på 5 300 kronor sammantaget
              strax under 12 000 kronor. För en anställd sjöman utgår motsvarande
              skatter. Sedan återbetalas 9 227 kronor i sjöfartsstöd, vilket
              gör att skattebelastningen är påtagligt mycket lägre.
            </seg>
            <seg n="002169d5">
              Sett till vad bolagen de facto betalar i skatt är det så att
              man på en omsättning på 37 miljarder kronor betalar 62 miljoner
              kronor i bolagsskatt. Det är klart att man kan tycka att det är
              en förödande hög bolagsskatt som har dramatiska effekter för ekonomins
              funktionssätt. Jag ser fram emot ett socialdemokratiskt förslag
              om att den allmänna bolagsskatten i Sverige ska vara på en sådan
              nivå att industrin kan få vad Fredrik Olovsson beskriver som goda
              villkor.
            </seg>
            <seg n="c58867c0">
              Men låt oss inte heller glömma bort svårighetsgraden och komplexiteten
              i frågan! Överavskrivningar på över 9 miljarder ligger här i botten.
              Det som gör att man också flaggar in fartyg och investerar i sjöfart
              i Sverige är i grund och botten att man har ett skattesystem med
              förmånliga villkor för investeringar. Den förmånen kan vi inte
              spela bort, för det riskerar att leda till att vi får helt motsatt
              effekt i förhållande till det som Fredrik Olovsson har avsett.
            </seg>
            <seg n="11d48199">
              Vi ska återkomma i den här frågan. Beredning pågår, och beredning
              kommer att pågå tills vi har ett bra och ett genomförbart förslag
              som också ger goda villkor för sjöfartsnäringen.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="7cc3373c">
            12 § Svar på interpellation 2007/08:634 om höjda arbetsgivaravgifter
            för småföretag
          </note>
          <note type="speaker" n="df42379b">
            Anf. 53 Finansminister ANDERS BORG (m):
          </note>
          <u who="anders_borg_minister_2006" xml:id="i-38ade6dcaf5ef669-20" n="2816050e">
            <seg n="08432a16">
              Fru talman! Luciano Astudillo har frågat näringsministern om
              hon har för avsikt att ta initiativ till att arbetsgivaravgifterna
              för små företag höjs.
            </seg>
            <seg n="4407ca92">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="1a6b73c1">
              Som jag vid flera tillfällen har sagt här i kammaren togs de
              generella avdragen för socialavgifter bort på grund av att de
              var ineffektiva och dyra. Regeringen har i stället vidtagit en
              mängd åtgärder för att förbättra företagsklimatet och företagens
              villkor. Företagandet har till exempel gynnats av den slopade
              förmögenhetsskatten. Det innebar också att den så kallade lex
              Ugglabeskattningen togs bort. Regeringen har också genomfört ett
              flertal lättnader i de så kallade 3:12-reglerna. Det har också
              blivit billigare att anställa. Till exempel har löneskatten slopats
              för vissa äldre, och socialavgifterna har sänkts för ungdomar.
            </seg>
            <seg n="dd60ba1a">
              Nyligen har regeringen också aviserat ett förslag om att göra
              ungdomsnedsättningen ännu kraftfullare. Dessutom har en skattereduktion
              för hushållstjänster införts. Den ökar efterfrågan på sådana tjänster,
              vilket särskilt gynnar småföretagen. De enskilda näringsidkarna
              får också del av jobbskatteavdraget som från och med den 1 januari
              i år dessutom ges med förstärkt effekt. Samtliga dessa åtgärder
              har skapat förbättrade möjligheter för de små företagen.
            </seg>
            <seg n="57a69c9c">
              Regeringens målsättning är att ytterligare förbättra klimatet
              för småföretagen och att minska skattekilarna. Någon höjning av
              avgifterna är således inte aktuell.
            </seg>
          </u>
          <note type="speaker" n="56f35a35">
            Anf. 54 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-0e092418aada6563-3" n="ee7fb094">
            <seg n="6fdbf78f">
              Fru talman! Det är väl få grupper som har blivit så svikna och
              besvikna som landets småföretagare. Skatten har höjts. Regelbördan
              har ökat. Den sociala tryggheten har försakats. Om det hade jag
              hoppats få debattera med Maud Olofsson. Tyvärr blev det inte så.
              Jag får nöja mig med att finansministern i stället är här. Jag
              kan förstå att det just nu är lite jobbigt för näringsministern
              att försvara alla sveken.
            </seg>
            <seg n="bd923659">
              Fru talman! För ordningens skull ska jag ändå tacka finansministern
              för svaret, även om det också gör mig väldigt bekymrad. Det andas
              ingen självkritik och ingen insikt om att den borgerliga politiken
              inte alls biter utan bara leder till ökade orättvisor. Orättvisor
              ger inte fler och växande företag, och det ser allt fler.
            </seg>
            <seg n="937055e1">
              Den samlade ekonomiska effekten av skattesänkningar är följande:
              70 procent av skattesänkningarna har gått till de 30 procent som
              tjänar allra mest. Landets minsta företag har till och med fått
              höjd skatt. Här talar Borg i sitt svar om ineffektivt och dyrt.
            </seg>
            <seg n="1d60ca26">
              I Helsingfors har ca 23 000 företag med två eller fler anställda
              fått arbetsgivaravgiften höjd med i runda svängar 850 miljoner
              kronor, Anders Borg! När det gäller Malmö min hemstad, den stad
              där jag bor har de 5 000 företag med två eller fler anställda
              som finns där fått arbetsgivaravgiften höjd med ungefär 200 miljoner
              kronor. Detta är i siffror konsekvenserna av den borgerliga politiken
              för småföretagen.
            </seg>
            <seg n="e58b891e">
              Borg säger att han vill fortsätta att strö ut pengar över de
              företag som anställer unga människor. Men det är ett väldigt trubbigt
              verktyg. Senast var det Finanspolitiska rådet som kritiserade
              detta. En mycket svidande kritik levererades.
            </seg>
            <seg n="5aeeaf64">
              Borg säger att borttagandet av förmögenhetsskatten har varit
              viktigt för landets småföretag. Vilken verklighetsuppfattning
              har finansministern egentligen? Han borde veta att det är få av
              landets småföretag som har en förmögenhet att skatta för.
            </seg>
            <seg n="87091691">
              När vi i höstas gjorde en undersökning bland landets företagare
              var det färre än en av tio småföretagare som såg förmögenhetsskatten
              som ett stort problem. Kan inte du, Anders Borg, medge att det
              här har handlat om att ge mer till dem som redan har mycket?
            </seg>
            <seg n="611122a0">
              Som svar till exempel på en fråga om behovet av att få rätt utbildad
              personal till företagen sade så många som sju av tio företagare,
              bland annat småföretagare, att det var den viktigaste frågan.
              I snart två år har vi kritiserat i det avseendet. Nu levereras
              också kritik från Svenskt Näringsliv. Så mycket som 90 000 arbetstillfällen
              blev inte av förra året på grund av den borgerliga politiken där
              man på något sätt ideologiskt har blivit helt fientlig till utbildning
              av olika slag.
            </seg>
            <seg n="95e4b0e7">
              Nej, Sverige får inte fler och växande företag genom att man
              ökar orättvisor i Sverige. Allt fler småföretagare vänder nu därför
              den borgerliga regeringen ryggen.
            </seg>
            <seg n="9bae53fb">
              Det är fruktansvärt. Man skulle hoppas att det var val redan
              i år.
            </seg>
          </u>
          <note type="speaker" n="da70c3aa">
            Anf. 55 Finansminister ANDERS BORG (m):
          </note>
          <u who="anders_borg_minister_2006" xml:id="i-38ade6dcaf5ef669-21" n="2816050e">
            <seg n="6ceb1ca3">
              Fru talman! Det känns betryggande att höra Luciano arbeta upp
              sig här. Det finns en glöd i den socialdemokratiska oppositionen
              som gör att man verkligen ser att det är i opposition de riktigt
              passar att vara.
            </seg>
            <seg n="ca518b9f">
              Det Luciano kritiserar är ett förslag som hans tidigare regering
              före valet var med om att till hälften genomföra. Riksdagens revisorer
              kritiserade nedsättningen. Man konstaterade att det var det minst
              effektiva sysselsättningsstödet som vi hade i Sverige. Man konstaterade
              att av 5 miljarder kronor gick 4 miljarder bort utan någon som
              helst effekt på sysselsättningen.
            </seg>
            <seg n="0bc4608b">
              Detta gjorde att den socialdemokratiska regeringen när man ville
              avskaffa arvs- och gåvoskatterna bland annat med stöd av LO-chefsekonomen
              P.-O. Edin föreslog en reducerad nedsättning därför att det här
              inte påverkar marginalkostnaden för arbete och därmed inte heller
              sysselsättningen, som det så klokt konstateras i proposition 2004/05:1.
            </seg>
            <seg n="9f2fe692">
              Det här är alltså en av de kanske minst effektiva skattenedsättningar
              vi har haft. Det är just den som Luciano Astudillo siktar in sig
              på när han för en gångs skull ska försvara en skattesänkning.
            </seg>
            <seg n="a678da1f">
              Men låt oss ta den här diskussionen på lite större allvar. Ni
              vill alltså vidta en åtgärd som för 56 miljarder knappast skapar
              några nya jobb. I stället vill ni höja skatterna för företagen
              med i storleksordningen 20 miljarder, 10 miljarder därför att
              ni vill höja arbetsgivaravgifterna för ungdomar, 7 miljarder därför
              att ni vill återinföra förmögenhetsskatten, över 1 miljard för
              att ni vill avskaffa hushållsavdragen och ytterligare ett antal
              miljarder för att ni vill dra ned jobbskatteavdraget. Företagarna
              ska få en skattechock på 20 miljarder kronor. Som kompensation
              för det ska de få en rejäl satsning på Amsåtgärder.
            </seg>
            <seg n="84fc375d">
              Jag är rätt övertygad om att skälet till att Socialdemokraterna
              befinner sig i minoritet i företagskretsar är just det förhållandet
              att man inte tror att den medicin med 20 miljarder i höjda skatter
              som läggs på företagarna kommer att leda till bättre villkor för
              svensk företagsamhet.
            </seg>
            <seg n="5953671b">
              Låt oss ta diskussionen om utbildning, den är så märklig. Socialdemokraterna
              har misskött svensk utbildningspolitik i 3040 år. Den svenska
              skolan har halkat efter, presterar inte längre matematiker i toppklass.
              Vi har inte längre språkkunskaper i toppklass. Svensk forskning
              har haft problem under ett antal år.
            </seg>
            <seg n="a1492b79">
              Då är lösningen alltid Amsåtgärder. Unga människor lämnar grundskolan
              utan fullvärdiga kunskaper och gymnasieskolan utan fullvärdiga
              kunskaper, och alltid är lösningen Amsåtgärder.
            </seg>
            <seg n="75c449af">
              Utbildning, utbildning, kunskap det är det den här regeringens
              politik handlar om. Det är därför vi går vidare med betygssystem
              som ska uppmuntra till kunskap. Det är därför det blir mer nationella
              prov och utvärdering. Det ska uppmuntra till kunskap. Det är därför
              vi satsar stora resurser på lärarna. Det är därför vi satsar stora
              resurser på att barnen ska lära sig läsa, skriva och räkna. Det
              är en utbildningssatsning. Det är åtgärder som Socialdemokraterna
              antingen mörkar eller också säger nej till.
            </seg>
            <seg n="e517c4f8">
              Här har vi de två alternativen. Vi har en socialdemokrati, som
              vill chockhöja skatterna för företagare och möjligtvis återkomma
              med den nedsättning som man i den tidigare riksdagsmajoriteten
              påpekade var en i huvudsak meningslös åtgärd. Man ska höja skatterna
              med 20 miljarder på områden som skulle skada tillväxtkraft och
              utvecklingskraft i Sverige och kompensera det med en minimal skattelättnad
              som är den mest ineffektiva man har kunnat leta upp.
            </seg>
            <seg n="6e600171">
              Man talar om utbildning när man i realiteten säger nej till den
              offensiva utbildningspolitik vi bedriver och vill kompensera det
              med Amsåtgärder. Det är en politik som skulle leda till att utanförskapet
              började öka igen. Det är en politik som skulle leda bort från
              full sysselsättning. Därför är det socialdemokratisk politik.
            </seg>
          </u>
          <note type="speaker" n="11c6b788">
            Anf. 56 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-0e092418aada6563-4" n="ee7fb094">
            <seg n="14acc253">
              Fru talman! Jag hör att det är ungefär två år kvar, och sedan
              förpassar vi Borg och övriga i den borgerliga regeringen till
              oppositionsbåset. Om man inte väljer att lyssna på forskning,
              om man inte väljer att lyssna på den kritik som levereras från
              Svenskt Näringsliv, Sveriges arbetsgivare och landets småföretagare,
              kommer man att få sitta där i båset i opposition, inte bara fyra
              år utan lång tid därefter.
            </seg>
            <seg n="457298b0">
              Borg skriver i sitt svar förbättrat företagsklimat. Men poängen
              är att regelkrånglet har ökat med två år av borgerlig regering,
              inte minskat utan ökat. Det är inte mina uppgifter. Det är inte
              socialdemokratisk politik som konstaterar detta.
            </seg>
            <seg n="aef0c29f">
              Minskade skattekilar, säger Borg. Skatten har ju höjts med 850
              miljarder kronor för företagen i Helsingfors och med 200 miljarder
              i Malmö. Det är fakta i siffror.
            </seg>
            <seg n="f61ddc5b">
              Sedan kritiserar Borg oss för en ineffektiv politik, men låt
              mig uppehålla mig kring det här att ni väljer att strö ut pengar
              över landets företag som har anställt unga. Det har kritiserats
              långt innan ni införde det. Vi räknade ut att företag som McDonalds
              vi ska inte tala illa om dem, de anställer många unga och är ett
              viktigt företag på många sätt och vis fick ungefär 50 miljoner
              kronor utan att göra någonting, utan att anställa någon över huvud
              taget. Flera andra har fått pengar utan att över huvud taget ha
              agerat.
            </seg>
            <seg n="9b365660">
              Vad säger forskningen om detta? Ja, redan innan sade man: Detta
              är inte en bra ekonomisk politik. Nu levererade Finanspolitiska
              rådet förra veckan följande: Ett ganska ineffektivt sätt att öka
              sysselsättningen. Det är just den politik som man vill fortsätta
              att bedriva. Vidare säger de: Vi tror att regeringen har kommit
              nära eller överskridit den punkt där selektiva skattesänkningar
              kan ha negativ nettoeffekt på den samhällsekonomiska effektiviteten.
            </seg>
            <seg n="5143d9ec">
              Vad säger ekonomen Borg om detta? Att regeringens sysselsättningspolitik
              är välgrundad? Knappast!
            </seg>
            <seg n="8e52e3a4">
              Låt oss uppehålla oss kring utbildning. Varför drar man ned på
              den kvalificerade arbetsmarknadsutbildningen? De arbetslösa ropar
              efter den. Företagen säger: Vi behöver rekrytera utbildad arbetskraft.
              Svenskt Näringsliv sade att det var 90 000 jobb som inte blev
              av förra året. Vuxenutbildningen har varit ineffektiv, säger Borg
              här. Ja, vi har en finansminister som tack vare vuxenutbildningen
              kunde läsa vidare. Så ineffektiv har den varit. Kanske för effektiv
              i det här fallet, för vi hade gärna sluppit honom som ekonom.
            </seg>
            <seg n="f5ae5c77">
              Ni har stoppat utvecklingen av högskolan. Vi behöver en fortsatt
              satsning på högskolan, inte bara i de klassiska universitetsstäderna
              utan i hela landet. Det gynnar också de små företagen. De behöver
              utbildad arbetskraft i Karlshamn, i Örebro och i Landskrona. Men
              ni har sagt nej och dragit i bromsen. Det är en sammantaget utbildningsfientlig
              politik. Det är den Borg står och försvarar här, och det tycker
              jag är allvarligt.
            </seg>
            <seg n="a4a04ed9">
              Nej, det finns en helt annan politik för landets småföretag,
              en politik som är baserad på kunskap.
            </seg>
          </u>
          <note type="speaker" n="7ae02b3d">
            Anf. 57 Finansminister ANDERS BORG (m):
          </note>
          <u who="anders_borg_minister_2006" xml:id="i-38ade6dcaf5ef669-22" n="2816050e">
            <seg n="ce561cd6">
              Fru talman! Luciano Astudillo undrar vad jag har för underlag
              för de här besluten. Jag vill ändå läsa upp vad Luciano Astudillos
              regering i sin budgetproposition konstaterade i den här frågan:
              För en arbetsgivare med en lönesumma över 852 000 kronor per år
              påverkas inte marginalkostnaden för arbete och därmed inte heller
              sysselsättningen. Skattebortfallet till följd av avdraget för
              de sistnämnda utgör en dödtidskostnad för åtgärder.
            </seg>
            <seg n="914a27ff">
              Sedan konstaterar jag att man föreslår att arvs- och gåvoskatten
              ska tas bort. En del av denna lättnad ska finansieras av företagssektorn.
              Det är ungefär samma argument som vi har använt för att göra detta.
            </seg>
            <seg n="66fb1b20">
              Det är alltså den minst effektiva sysselsättningsåtgärden som
              Luciano Astudillo argumenterar för. Här angriper han vår ungdomslättnad
              på 10 miljarder.
            </seg>
            <seg n="2ff4516a">
              Jag måste säga att jag är väldigt glad att Luciano gör det. Varje
              gång han står i riksdagens talarstol och angriper lättnaden tar
              han ett steg närmare att bedriva en valrörelse där varje ung människa
              ska veta att en socialdemokratisk regering betyder att man fördubblar
              arbetsgivaravgifterna. Vi såg i tidningen i dag att unga människor
              har framtidsoptimism i Sverige och tror på möjligheten att få
              jobb i större utsträckning än tidigare. De kommer från Socialdemokraterna
              varje dag i valrörelsen att få höra att skatterna ska höjas dubbelt
              så höga skatter för unga människor, dubbelt så svåra villkor att
              få arbeta.
            </seg>
            <seg n="e3c8e616">
              Luciano gör den nästan häpnadsväckande logiska saltomortalen
              när han angriper en ganska ineffektiv åtgärd, säger han, för att
              införa den mest ineffektiva åtgärden. Hur skulle den ganska ineffektiva
              över huvud taget kunna konkurrera med den mest ineffektiva? Han
              angriper oss för att göra riktade nedsättningar i en debatt där
              han själv argumenterar för andra riktade nedsättningar.
            </seg>
            <seg n="780d1121">
              Det här är en logisk saltomortal av en klass som man får beundra.
              Å ena sidan angriper man oss för en minimal skattehöjning som
              ska finansiera viktiga skattelättnader och å andra sidan glömmer
              bort att man själv förordar skattehöjningar för företagare på
              20 miljarder, 20 miljarder i skattehöjningar som ska drabba Svenskt
              Näringslivs medlemmar.
            </seg>
            <seg n="ef57a077">
              Låt oss titta på resultaten. Sysselsättningen ökade första kvartalet
              med 88 000. Vi fick i dag på morgonen ny statistik från Ams. Det
              är 31 636 personer färre i arbetslöshet och anmälda till a-kassan.
              Det är 16 203 fler nyanmälda lediga platser, en uppgång sedan
              förra veckan.
            </seg>
            <seg n="6b6ed669">
              Det här är naturligtvis till viss del ett resultat av konjunkturen,
              till viss del ett resultat av att den svenska modellen fungerar
              väl och till viss del ett resultat av att regeringen för en politik
              som gör det mer lönsamt att anställa, som förstärker drivkraften
              att arbeta och som gör att människor vill komma tillbaka.
            </seg>
            <seg n="92247609">
              Nu tar Luciano upp det finanspolitiska rådet. Där talar man om
              betydande sysselsättningseffekter av de åtgärder vi föreslår,
              och inte vilka åtgärder som helst utan exakt de åtgärder som Luciano
              Astudillo tänker driva sin valrörelse på att ta tillbaka.
            </seg>
            <seg n="5796c1a5">
              Rådet säger att arbetslösheten med en socialdemokratisk a-kassa
              skulle öka med någonstans mellan ½ och 2 procentenheter. Det är
              den effekt som våra förändringar har gett, och det är dem ni vill
              ta tillbaka. Åtgärd för åtgärd ska de ju rullas tillbaka med återställare.
            </seg>
            <seg n="a10b778b">
              Rådet säger att jobbavdraget minskar arbetslösheten. Sammantaget
              kanske sysselsättningen ökar med 2 procent, 90 000 personer. Det
              ska ni ta tillbaka. Det här sammantaget leder till att det är
              20 000, 30 000, 40 000, 50 000, 60 000 eller 70 000 personer som
              ska förlora jobben med en socialdemokratisk regering. Det återstår
              naturligtvis att reda ut. Men det är bra att Luciano tar till
              sig auktoriteten i Finanspolitiska rådet. Det måste ju vara det
              absolut bästa skälet till att inte rösta på en socialdemokratisk
              regering.
            </seg>
          </u>
          <note type="speaker" n="46876e28">
            Anf. 58 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-0e092418aada6563-5" n="ee7fb094">
            <seg n="2323e4d5">
              Fru talman! Jag tar upp den här frågan framför allt därför att
              här är kanske späkelsen som tydligast, att man höjer arbetsgivaravgiften
              för de allra minsta företagen.
            </seg>
            <seg n="cd2d2a6a">
              Ska vi klara arbete åt alla, full sysselsättning, måste mer av
              fokus i politiken ligga på landets små företag. Och det är så
              att man har svikit dem på område efter område.
            </seg>
            <seg n="0b5b4c64">
              Man sade en sak och gjorde en helt annan när man väl tog över
              makten. Ekonomen Borg är helt bortblåst numera. Nu är det politikern
              Borg för fulla muggar. Dessutom kör han med någon retorik om att
              vi har lovat skattehöjningar med 20 miljarder. Det är att fara
              med osanning.
            </seg>
            <seg n="f0e664d2">
              Men nu vänder det efter att vi har haft en sysselsättningstillväxt
              de senaste två åren. Det är sant att vårt sista år och Borgs första
              år var bra år, men Borg vet själv han har skrivit det i sin vårproposition
              att det vänder nu, att arbetslösheten kommer att öka. Då har vi
              500 000 människor mer utan till exempel inkomstförsäkring. Det
              är effekten av den borgerliga politiken.
            </seg>
            <seg n="fbf69763">
              Landets unga människor ska veta att vi ska investera i dem, inte
              ge mer resurser till de företag som redan har unga människor anställda.
              Vi ska investera i dem som fortfarande saknar ett arbete.
            </seg>
            <seg n="e21e7d4d">
              Eftersom den borgerliga regeringen så totalt saknar idéer om
              hur man ska lösa jobbpolitiken, vill jag avslutningsvis lämna
              över vår rapport från jobbtoppmötet förra måndagen. Jag hörde
              Borg kommentera den och säga något om att det bara var gammal
              Amspolitik. Så är det inte. Jag tänkte att han kunde få läsa den
              nu under sommaren för att se om han kan ta några av de positiva
              förslag som vi har i den.
            </seg>
            <seg n="377906bb">
              Vi gör vår hemläxa. Vi förnyar vår politik. Vi följer också den
              ekonomiska utvecklingen i landet och anpassar politiken därefter.
            </seg>
            <seg n="630d96a1">
              Ni får inte vara så fartblinda.
            </seg>
          </u>
          <note type="speaker" n="105a01ee">
            Anf. 59 Finansminister ANDERS BORG (m):
          </note>
          <u who="anders_borg_minister_2006" xml:id="i-97dbeff512c52a7c-1" n="2816050e" next="i-d6e0962c63a3e00e-1">
            <seg n="b57d00bd">
              Fru talman! Ineffektivitetsexperten Luciano säger att han ska
              gynna de små företagen, och så föreslår han en åtgärd som kostar
              skattebetalarna 5 miljarder kronor, varav 1 miljard går till mindre
              företag. 4 miljarder kronor går till företag som har en lönesumma
              som överstiger de belopp vi talar om och där effekten är noll,
              nada, silch , inget enligt Socialdemokraternas egen budgetproposition.
            </seg>
            <seg n="8f5e60d9">
              I Socialdemokraternas egen budgetproposition konstateras att
              den åtgärd som Luciano Astudillo föreslår inte har någon effekt
              på sysselsättningen. Socialdemokraterna var naturligtvis med när
              Riksdagens revisorer gjorde bedömningen att det var det minst
              effektiva sysselsättningsstöd som vi över huvud taget har att
              arbeta med.
            </seg>
            <seg n="0285e3d3">
              Låt oss komma ihåg vad ungdomarna har att se fram emot för valrörelse.
              Luciano Astudillo och Socialdemokraterna avser att fördubbla arbetsgivaravgifterna
              för alla under 25 år. Det betyder att varje gång en ung människa
              kommer in till en arbetsgivare ska det bli 2 0003 000 kronor dyrare
              att anställa den personen om vi får en socialdemokratisk regering.
            </seg>
            <seg n="01a55a3e">
              Varje ung människa som möter en arbetsgivare kommer att veta
              att när man säger nej till sänkta arbetsgivaravgifter för ungdomar
              är det en skattehöjning med 10 miljarder. När man höjer förmögenhetsskatten
              är det en skattehöjning med 7 miljarder. När man tar tillbaka
              avdraget för hushållstjänsterna är det en skattehöjning med över
              1 miljard. När man drar tillbaka jobbavdraget är det en skattehöjning
              för företagen med över 1 miljard. Det blir sammantaget 20 miljarder.
              Dessa siffror finns i den socialdemokratiska budgetmotionen. Här
              har vi skillnaden.
            </seg>
            <seg n="8cad4fe1">
              Luciano undrar om jag har anledning att ta till mig av den socialdemokratiska
              rapporten. Ja, det har jag. Vissa delar, som att öka tryggheten
              i socialförsäkringarna för företagarna, arbetar vi med. Det är
              en bra idé. Det finns också ett antal idéer om att förbättra riskkapitalförsörjningen.
              Det är bra idéer. Dem har vi anledning att ta till oss.
            </seg>
            <seg n="cfbe7cdf">
              Det som emellertid avviker från den borgerliga alliansregeringens
              offensiva sysselsättningspolitik är Amsåtgärderna. Amsåtgärderna
              är det som är kärnan i det socialdemokratiska ekonomiskpolitiska
              alternativet. Det har inte fungerat och kommer inte att fungera.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="2e383a15">
            13 § Förnyad bordläggning
          </note>
          <note n="0f41f728">
            Föredrogs och bordlades åter
          </note>
          <note n="73673c5f">
            Ajournering
          </note>
          <note n="721b82cc">
            Kammaren beslutade kl. 12.45 på förslag av tredje vice talmannen
            att ajournera förhandlingarna till kl. 15.00 då arbetsplenum skulle
            börja.
          </note>
          <u who="anders_borg_minister_2006" xml:id="i-d6e0962c63a3e00e-1" n="2816050e" prev="i-97dbeff512c52a7c-1">
            <seg n="994b67b2">
              Återupptagna förhandlingar
            </seg>
          </u>
          <note n="87bef3f7">
            Förhandlingarna återupptogs kl. 15.00.
          </note>
          <note n="8ff5c0c7">
            14 § Godkännande av Prümrådsbeslutet
          </note>
          <note n="61122f72">
            Föredrogs
          </note>
          <note type="speaker" n="9aad27c7">
            Anf. 60 MARYAM YAZDANFAR (s):
          </note>
          <u who="maryam_yazdanfar_3d1313" xml:id="i-b27568101aa06d34-0" n="c2a5c55a">
            <seg n="18af01ae">
              Herr talman! Organiserad och gränsöverskridande brottslighet
              kräver brottsbekämpning över gränserna. De brottsbekämpande myndigheternas
              samarbete är grundläggande för att detta ska vara lyckosamt. Därför
              har socialdemokratiska regeringar varit aktiva i att utveckla
              insatserna för brottskämpning och det polisiära samarbetet inom
              EU.
            </seg>
            <seg n="08d34b1e">
              Vi har nu en gemensam terroristbrottslag och en lag som syftar
              till att bekämpa bland annat finansiering av terrorism. Vidare
              har beslut om gemensamma utredningsgrupper och en europeisk arresteringsorder
              genomförts.
            </seg>
            <seg n="6adc45d1">
              Inom ramen för Schengensamarbetet har det gränsöverskridande
              polissamarbetet utvecklats, både på nordisk nivå och på EU-nivå.
              I dag kan exempelvis dansk polis i jakten på en misstänkt följa
              efter över Öresundsbron enligt Schengenavtalet. Utländsk polis
              kan bistå svensk polis för att undvika kravaller och läktarvåld.
              Utländsk polis kan bistå vid operationer mot människohandel och
              narkotikasmugglare.
            </seg>
            <seg n="c356c5ed">
              När regeringen nu har lämnat proposition om godkännande av Prümrådsbeslutet
              måste vi vara medvetna om att syftet är att gå betydligt längre
              än det samarbete mellan polisiära myndigheter i EU:s medlemsländer
              som i dag finns. I rådsbeslutets artikel 17 fastslås att gemensamma
              polisiära insatser ska kunna genomföras på begäran av ett medlemsland
              som ber andra länders polis om hjälp. Därmed öppnar man upp för
              polisiär operationell myndighetsutövning över gränserna i EU.
              Det innebär att fransk, italiensk eller polsk polis kan verka
              i Sverige, självständigt och gentemot svenska medborgare.
            </seg>
            <seg n="263d7981">
              Vi socialdemokrater känner oss inte trygga med dessa öppningar,
              speciellt inte som regeringen inte anger vad följden av denna
              lagstiftning kommer att bli i Sverige. Riksdagen ska nu besluta
              om ett rådsbeslut, men hur regeringen planerar följdlagstiftningen
              har vi, kammarens ledamöter, ingen aning om.
            </seg>
            <seg n="6b88f0f6">
              Jag vill i det här sammanhanget påminna justitieutskottets borgerliga
              ledamöter om hur angelägna ni under förra mandatperioden var om
              att den dåvarande regeringen skulle presentera följdlagstiftning
              i samband med att rådsbeslut antogs i kammaren. Det här är ett
              avgörande rådsbeslut som kan påverka det polisiära samarbetet
              för all framtid. Då sitter ni helt tysta i båten, och det gör
              oss socialdemokrater ännu otryggare.
            </seg>
            <seg n="b1114fb7">
              Vi är som sagt positiva till ett ökat samarbete inom EU, men
              vi är oerhört tveksamma till denna nya typ av samarbete. Utländsk
              polis ska inte på eget initiativ agera självständigt i Sverige.
              Det är svensk polis som ska avgöra hur man avvärjer fara och har
              kontroll över ingripanden där våld kan krävas efter svensk lagstiftning.
              Svensk polis ska sedan också kontrolleras i enlighet med svensk
              lagstiftning. Denna princip är oerhört viktig för oss.
            </seg>
            <seg n="78ce416c">
              När vi nu ska anta detta rådsbeslut har vi ingen aning om vad
              effekterna av det kommer att bli för svensk lagstiftning. Vill
              regeringen bjuda in utländsk polis att verka i Sverige? Under
              vilka omständigheter ska det ske? Ska tjänstemän som i enlighet
              med reglerna i rådsbeslutet verkar på svenskt territorium omfattas
              av JK:s och JO:s tillsyn? Ska svenska tjänstemän som verkar på
              en annan stats territorium omfattas av den tillsynen?
            </seg>
            <seg n="f4c92bf1">
              Det finns dessutom skrivningar i Prümrådsbeslutet som pekar ut
              en färdriktning som öppnar upp för en gemensam EU-polis. Är det
              den moderatledda regeringens avsikt? Vill ni i de borgerliga partierna
              ha en gemensam operationell polis i EU? Ni blir oss svaret skyldiga.
            </seg>
            <seg n="49672542">
              Det finns alldeles för många frågor när vi nu ska gå till beslut
              i det här ärendet och alldeles för få svar. Varför har det till
              exempel inte gjorts någon utvärdering av Prümsamarbetet? Det har
              ju hittills funnits länder som har tillämpat detta samarbete,
              och en utvärdering skulle kunna ge ordentligt med underlag i frågor
              om subsidiaritet och proportionalitet, till exempel.
            </seg>
            <seg n="c22abff5">
              Herr talman! Sammanfattningsvis är detta ett viktigt och omfattande
              beslut. Just därför kräver överlämnande av myndighetsutövning
              till utländska myndigheter enligt Prümrådsbeslutets artikel 17
              tre fjärdedels majoritet i kammaren enligt 10 kap. 15 § regeringsformen.
              Vi socialdemokrater anser att artikel 17 inte ska införlivas med
              svensk lagstiftning. Även om Prümrådsbeslutet i vissa delar förbättrar
              polisens informationssamarbete på ett positivt sätt anser jag
              med anledning av det som jag tidigare har anfört att det inte
              är möjligt att godkänna Prümrådsbeslutet i dess nuvarande omfattning.
            </seg>
          </u>
          <note n="6750c7f4">
            Herr talman! Jag vill avsluta med att yrka bifall till den socialdemokratiska
            reservationen nr 1.
          </note>
          <note type="speaker" n="52898ccb">
            Anf. 61 ALICE ÅSTRÖM (v):
          </note>
          <u who="alice_astrom_68ecfb" xml:id="i-2c7bccea451c0244-0" n="22b55a81">
            <seg n="223f8c91">
              Herr talman! I dag debatterar vi betänkandet Godkännande av Prümrådsbeslutet
              . Jag undrar hur många i Sverige som har hört talas om Prümrådsbeslutet
              och vad det innefattar. Jag har till och med pratat med folk här
              i riksdagen. När jag har sagt att jag har en debatt om Prümrådsbeslutet
              har de inte haft en blekaste aning om vad det är för något.
            </seg>
            <seg n="6482ca11">
              Anledningen till att jag tar upp detta är att det är ganska skrämmande
              hur fort samarbetet och utvecklingen går på det brottsbekämpande
              området. Vi i Vänsterpartiet ser att det är en viktig uppgift
              att bekämpa allvarlig brottslighet. Det är en uppgift där man
              också behöver ha ett samarbete mellan länderna. Men det är också
              ett område som rör många integritetskänsliga frågor och själva
              nationens inre väsen: möjligheten att bruka våld och möjligheten
              till ingripande åtgärder mot medborgare. Det är områden som vi
              lägger på det polisiära och där vi också har utvecklat en ganska
              bra grund för att kunna kontrollera, följa upp och ha insyn i
              arbetet.
            </seg>
            <seg n="2449f8ae">
              Vi har mycket lagstiftning när det handlar om sekretess och integritetsfrågor.
              Det är ett arbete som har pågått i många år och varit en lång
              process. Vi har ofta också varit eniga i att väga integritetsfrågor
              mot brottsbekämpning.
            </seg>
            <seg n="ac31d126">
              I och med godkännande av Prümrådsbeslutet tar vi faktiskt avgörande
              steg när det gäller samarbetet mellan länder som har betydelse
              för den personliga integriteten. I det här beslutet föreslås att
              medlemsländerna ska ha direktåtkomst till varandras dna-, fingeravtrycks-
              och fordonsregister. Man ska kunna göra sökningar i andra länders
              register för att antingen undersöka om en viss profil eller uppgift
              matchas av en profil eller uppgift i ett annat lands register
              eller för att göra bredare sökningar på ett lands samtliga oidentifierade
              spår i ett annat lands register.
            </seg>
            <seg n="c0cab2bb">
              Man får dock inte genomföra sökningen hos andra länder och få
              personuppgifter direktöverförda. När man har fått en träff på
              sökningen måste man gå in i den vanliga proceduren för det rättsliga
              samarbetet för att få personuppgifterna. Jag vill poängtera att
              vi i Vänsterpartiet tycker att det är glädjande att man åtminstone
              har infört det skyddet.
            </seg>
            <seg n="6d465ab2">
              Det är möjligt att det är sant som man nu säger i propositionen
              att man inte behöver göra någon lagändring när det gäller sekretesslagstiftningen
              i Sverige. Men det är en stor principiell förändring i förhållande
              till de sekretessregler som är grundläggande i Sverige. Faktum
              är att genom det här beslutet blir skyddet för enskilda individer
              lägre mellan länderna inom EU än vad det är mellan svenska myndigheter.
              Det är ett stort principiellt steg.
            </seg>
            <seg n="5452a491">
              När man gör överväganden som gäller sekretessregler brukar det
              föregås av en utredning. Tidigare var det ofta parlamentariska
              utredningar när man tog upp sekretessfrågor. Parlamentariska utredningar
              är inte så vanliga i dag, men man brukar åtminstone ha en ordentlig
              utredning. Det har egentligen inte förekommit. I regeringens proposition
              finns det en beskrivning av hur man ser på sekretessreglerna,
              men det är långt ifrån tillräckligt och det är långt ifrån en
              ordentlig utredning.
            </seg>
            <seg n="6cc44e39">
              Herr talman! När vi i Integritetsskyddskommittén, som jag satt
              med i, tittade över integritetsskyddet i Sverige konstaterade
              vi en mängd olika brister. Det har debatterats väldigt många gånger.
              I den tog vi också upp problematiken med EU-lagstiftning där vi
              inte har möjlighet att skärpa integritetsskyddet. I vissa beslut
              har vi fattat beslut som rör skyddet för den personliga integriteten
              utan att man i Sveriges riksdag har haft möjlighet att påverka
              det. Vi har pekat på problemet med EU-samarbetet ur integritetsskyddsperspektiv.
            </seg>
            <seg n="28f1eba6">
              Nu fattar man sådana här beslut utan att grundligt ha gått igenom
              förslaget och vilka effekter det kommer att få och utan att ha
              haft en debatt så att svenska folket, eller åtminstone alla riksdagsledamöter,
              vet vad vi fattar beslut om.
            </seg>
            <seg n="26d7f47a">
              Jag kan ge ett exempel ur rådsbeslutet där man beskriver vad
              man genomför. Man säger att gränsöverskridande jämförelse av uppgifterna
              bör öppna en helt ny dimension inom brottsbekämpningen. Det är
              vad som står i rådsbeslutet. I rådsbeslutet säger man också att
              man, med tanke på det omfattande utbytet av information och uppgifter
              som följer av det närmare polisiära och rättsliga samarbetet,
              med detta beslut eftersträvar att garantera en lämplig nivå av
              uppgiftsskydd.
            </seg>
            <seg n="98fac3a3">
              De här stora genomgripande förändringarna har inte föregåtts
              av en utredning och inte av någon debatt. Det är något som man
              genomför omedelbart. I betänkandet pekar man på, och regeringen
              säger också i propositionen på s. 59, att det lagstiftningsarbete
              som rådsbeslutet, om det antas, föranleder inte är obetydligt
              och innefattar flera besvärliga frågor, bland annat som den tidigare
              talaren tog upp om Sverige bör utnyttja sådana bestämmelser i
              rådsbeslutet som i och för sig är frivilliga, som att låta utländsk
              polis få agera på svensk mark eller svensk polis på utländsk mark.
            </seg>
            <seg n="d3b04a98">
              Eftersom det här är ett så omfattande lagstiftningsarbete säger
              man att det inte har varit möjligt att göra det i samband med
              detta.
            </seg>
            <seg n="53f4d312">
              Vi fattar med andra ord ett beslut som enligt vad som sägs i
              själva rådsbeslutet helt kommer att förändra det brottsbekämpande
              arbetet, ett beslut som i rådsbeslutet sägs komma att omfatta
              ett omfattande uppgiftsutbyte mellan 25 länder.
            </seg>
            <seg n="3a8f6d27">
              Regeringen säger också att med tanke på vilken betydelse som
              rådsbeslutet kan komma att få i det brottsbekämpande arbetet vore
              det olyckligt om vi blev tvungna att skjuta upp beslutet om rådsbeslutet
              för att invänta vilka lagstiftningsändringar som kommer att krävas.
            </seg>
            <seg n="b8b3a886">
              Herr talman! För mig som lagstiftare låter det här helt absurt.
              Jag ska till mina väljare säga att vi har fattat ett beslut som
              innebär att vi har mer sekretess mellan svenska myndigheter än
              vad vi har gentemot andra länder i EU. Där har vi lägre sekretesskrav
              när det gäller att lämna ut uppgifter som rör skyddet för den
              enskildes integritet.
            </seg>
            <seg n="66236cc3">
              Dessutom ska jag säga till mina väljare att det kommer att vara
              ett så omfattande lagstiftningsarbete på grund av rådsbeslutet
              att det förväntas ta ganska lång tid. Det är omfattande, det är
              krångligt och det kommer att ha stor betydelse. Just därför ska
              vi i dag fatta beslut om att godkänna rådsbeslutet.
            </seg>
            <seg n="1af41ab5">
              Herr talman! Som lagstiftare kan jag inte säga annat än vad vi
              har sagt i tidigare debatter när det gäller rambeslut där vi har
              saknat lagstiftningsunderlag. Även borgerliga ledamöter har tidigare
              varit väldigt kritiska, precis som vi, när det gäller att fatta
              de stora principiella besluten utan att ha fått de lagstiftningsförändringar
              som behövs.
            </seg>
            <seg n="aeec3118">
              I det här rådsbeslutet fattar man dessutom beslut om att det
              är möjligt att på frivillig väg ha utländsk myndighetsutövning
              på svensk mark. Regeringen säger att man fortfarande inte har
              fattat beslut om om vi ska vara med i det frivilliga samarbetet
              eller inte. Den frågan kommer vi att återkomma till. Det beslutet
              måste fattas i Sveriges riksdag. Vi saknar ändå en redogörelse
              från regeringen för hur man funderar i den viktiga frågan. Det
              hade varit på sin plats. Vi vill redan i dag tydligt markera att
              vi inte är beredda att öppna för att utländsk polis ska få agera
              på svensk mark mer än vad vi tidigare har fattat beslut om. Det
              handlar framför allt om myndighetsutövning mot enskilda personer
              och möjligheten att gå in och granska och följa upp hur den egna
              polismyndigheten arbetar. Medborgarnas möjlighet till insyn och
              skydd blir mindre om man tillåter utländska myndigheter att agera
              på svensk mark, även om de agerar utifrån svensk lagstiftning.
              Att i efterhand kunna granska enskilda utländska polismäns agerande
              och följa upp det kommer inte att vara möjligt i samma utsträckning
              som när det gäller svensk polis vid deras myndighetsutövande.
              Det tycker vi vore en allvarlig brist.
            </seg>
          </u>
          <note n="f9d73457">
            Med detta, herr talman, yrkar jag avslag på propositionen och
            bifall till reservation 2.
          </note>
          <note type="speaker" n="7956ac5b">
            Anf. 62 HELENA LEANDER (mp):
          </note>
          <note n="03d53acb">
            Herr talman! Då vår ordinarie ledamot i justitieutskottet har
            fått förhinder i dag yrkar jag i hans ställe kort och kärnfullt
            bifall till reservation nr 2.
          </note>
          <note type="speaker" n="7f3c5455">
            Anf. 63 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-8ef37479086c5d47-0" n="b5aaf5ff">
            <seg n="f5997d91">
              Herr talman! Olika EU-beslut, rambeslut, är som en smärre geografisk
              övning bland Europas städer. Vi har Haagprogrammet, Schengen och
              Prüm. Det är också en stad där olika beslut har fattats.
            </seg>
            <seg n="c9f7de98">
              Det här är, som tidigare har sagts, ett godkännande av ett rambeslut.
              Det är så gången är. Medlemsstaterna i EU gör en politisk överenskommelse
              under tiden som riksdagen löpande informeras. Det finns saksamråd
              med utskottet. Oppositionen och majoritetspartierna kan lämna
              in synpunkter och följa förhandlingarna. Så småningom fattas en
              överenskommelse.
            </seg>
            <seg n="6a4020ef">
              De olika länderna, däribland Sverige, lämnar in någonting som
              kallas parlamentariska reservationer, det vill säga att man inte
              har accepterat detta förrän respektive parlament har godkänt överenskommelserna.
              Det är där vi står i dag, att vi ska godkänna och lyfta fram den
              parlamentariska reservationen.
            </seg>
            <seg n="461b0456">
              Sedan ska lagstiftningsarbetet sättas på plats. Men det är inte
              förrän hela rambeslutet är godkänt av samtliga medlemsländer.
            </seg>
            <seg n="135a7a0b">
              En liten bakgrund är just detta med Haagprogrammet. Medlemsländerna
              har sedan ett antal år tillbaka bestämt sig för att de, på grund
              av den grova organiserade brottsligheten, måste ha ett bättre
              polissamarbete därför att den grova organiserade brottsligheten
              inte ser dessa gränser. Detta upplevs som trögt, och det har gått
              långsamt. Delar av det har förbättrats.
            </seg>
            <seg n="3cf5eb5d">
              Tidigare talare från Socialdemokraterna har nämnt bland annat
              Schengenavtalet som man fattade beslut om och som innebar att
              man lämnade över viss myndighetsutövning till annan makt. Det
              var de facto till och med så att den tidigare socialdemokratiska
              regeringen precis under de sista skälvande sekunderna innan man
              förlorade regeringsmakten satt och förhandlade om en utvidgning
              av dessa bestämmelser som kallas en förbättring av polissamarbetet
              mellan Europeiska unionens medlemsstater, särskilt vid de inre
              gränserna, och om ändring av konventionen om tillämpning av Schengenavtalet.
              Det var förslag som man stöttade och som hade inneburit ytterligare
              ett överlämnande av myndighetsutövning.
            </seg>
            <seg n="c5d477fa">
              Nu gick inte det särskilt bra, vilket innebar att ett antal länder
              kände att de var tvungna att gå före och skrev en konvention i
              staden Prüm, en konvention som kom att kallas för Prümkonventionen.
              Fler länder har anslutit sig till den, och det innebär ett mer
              strukturerat polissamarbete när man också i ett större paket vet
              vad det handlar om.
            </seg>
            <seg n="16b6c062">
              Detta har senare lett till att EU har intresserat sig för det.
              Därför är det viktigt att vi inte blandar ihop den här Prümkonventionen
              med det som vi talar om i dag och som kallas för Prümrådsbeslutet
              och som är det som vi gemensamt ska fatta inom Europeiska unionens
              medlemsstater.
            </seg>
            <seg n="b94c15e8">
              Nu är frågan: Vad innebär detta? Innebär det att vi nu inför
              en ny polisstat? Svaret är nej. Jag kan erkänna att många moderata
              ledamöter vid första titten på detta kände en skepticism eftersom
              vi i likhet med Alice Åström alltid vill se till att vi har balans
              i lagstiftningen och också värnar människors integritet. Det är
              alltid denna balans mellan brottsbekämpning och människors integritet.
            </seg>
            <seg n="de79380c">
              Vad innebär detta? Jo, det innebär informationsutbyte. Är det
              fråga om nytt informationsutbyte? Svaret är nej. Det är den typen
              av information som redan i dag kan överlämnas, om dna och fingeravtryck.
              Men det innebär en effektivisering när man via dessa olika datasystem
              kan slå för att som om man får en träff i ett annat land. Sedan
              får man begära ut uppgiften. Det är precis som tidigare. Skillnaden
              är att man inte behöver fråga alla medlemsländer i en separat
              fråga utan direkt kan se om det finns en åtkomst i datasystemet.
              Det är den enda förändringen, men det innebär en effektivisering.
            </seg>
            <seg n="a28cd9b5">
              Detta beslut innebär att det ska vara lättare att utbyta uppgifter
              och information bland annat för att förebygga terroristdåd men
              också att kunna lämna information när det gäller större evenemang.
              Det kan handla om trafficking och prostitution vid stora idrottsevenemang.
              Men det kan också gälla information inför till exempel ett större
              EU-möte där odemokratiska krafter har bestämt sig för att motarbeta
              det. Det innebär ytterligare andra möjligheter till samarbete,
              till exempel vid gränsområden som gränsområdet mellan Sverige
              och Finland som vi har diskuterat i den här kammaren. Vad jag
              förstår har vi en enig kammare som tycker att det är bra om vi
              kan ha gemensamma patruller. Det innebär att vi kan samarbeta
              enligt den tidigare nämnda artikel 17 vid större idrottsevenemang
              där förvisso polis från Tyskland kan se efter sina medborgare
              eller danska poliser när det gäller danska medborgare. Men det
              är en möjlighet och ingenting som vi är förpliktade att göra.
            </seg>
            <seg n="dd752512">
              Detta beslut innebär att vi får en skyldighet att lämna bistånd
              till andra länder vid stor överhängande fara och vid katastrofer.
              Det är överlämnande myndighetsutövning eftersom det innebär att
              man kan ta polishjälp om ett land begär det för att hålla ordning
              just vid en större katastrof.
            </seg>
            <seg n="0a83103e">
              Artikel 17 handlar om det andra samarbetet som är frivilligt.
              Vi i Sverige behöver inte införa den lagstiftningen om vi inte
              vill. Och även om vi inför den blir det frivilligt varje gång
              som vi vill ta den här hjälpen. Det är alltså ingenting som vi
              måste göra. Det är frivilligt att genomföra det, och sedan är
              det frivilligt att använda sig av det.
            </seg>
            <seg n="956a2894">
              Artikel 18 däremot, som också innebär överlämnande av myndighetsutövning,
              är inte fråga om något frivilligt. Det är någonting som man blir
              skyldig att göra. Man blir skyldig att ställa upp och bistå andra
              stater. Värdlandet behöver naturligtvis inte ta emot hjälpen,
              men det innebär ett överlämnande av myndighetsutövning.
            </seg>
            <seg n="72b04fb5">
              Vad händer om vi gör detta nu? Vi minns allihop Göteborgskravallerna.
              Sverige är snart ordförandeland igen. Detta innebär en möjlighet
              att utbyta information men kanske också att ta hjälp av både tyska
              och danska poliser för att identifiera eventuella medborgare som
              kommer hit med det enda syftet att faktiskt störa demokratiska
              förhandlingar mellan demokratiskt valda ledare.
            </seg>
            <seg n="92970a9b">
              Tidigare justitieminister har ju berömt sig av att han skickade
              svenska poliser till Tyskland. En förutsättning för det var att
              tyskarna hjälpte till för att se till att svenskarna hade möjlighet
              att agera. Det innebär att om Sverige i likhet med Tyskland arrangerar
              ett stort VM i fortboll ska kunna ge tyska poliser samma möjlighet.
            </seg>
            <seg n="70b89dbc">
              Vi skulle då kunna ha gemensamma patruller. Från Socialdemokraternas
              sida har man nämnt polsk polis och fransk polis. Jag förstår det
              retoriska knepet, för vad det i första hand är fråga om är väl
              att vi samarbetar med finsk, norsk och dansk polis i närområdet.
            </seg>
            <seg n="befcf251">
              Jag är lite frågande till oppositionsrollen, inte från Vänsterpartiet
              som trots allt inte delar uppfattningen om detta men som ändå
              har en klar linje. Jag är mer frågande till Socialdemokraterna.
              Jag ska citera vad Thomas Bodström sade den 21 april 2006 i EU-nämnden.
              Här argumenterade man då för utökad myndighetsutövning ungefär
              med innehållet i artikel 17 som man nu är emot. Thomas Bodström
              argumenterade här mot en miljöpartist. Han sade följande:
            </seg>
            <seg n="5a7f3f7a">
              Jag kan bara hålla med Hillevi Engström Min kommentar: Hon är
              moderat och Karin Granbom Min kommentar: Hon är folkpartist om
              att om vi på allvar ska bekämpa internationell brottslighet måste
              vi ha ett samarbete. Vi stoppar huvudet i sanden om vi inte anser
              att det bara är till fördel för de kriminella personerna om vi
              inte ökar det samarbete som finns i dag. De är de enda som tjänar
              på det.
            </seg>
            <seg n="031ec837">
              Detta säger Thomas Bodström, justitieutskottets ordförande och
              icke närvarande gruppledare för Socialdemokraterna även vid detta
              arbetsplenum. Jag förstår att han inte närvarar i dag heller,
              därför att han skulle ha väldigt svårt att förklara de olika turerna.
            </seg>
            <seg n="5a99178c">
              Vad är det egentligen som Socialdemokraterna nu har gjort? Vad
              jag befarar tyvärr, för Sveriges del är att man är mer intresserad
              av att sabotera för den här regeringen inför ett kommande ordförandeskap
              än att se till att Sverige ska ha en möjlighet att bedriva ett
              konstruktivt samarbete i Europa, och det förlorar vi alla på.
            </seg>
            <seg n="5129f60b">
              Hur kan det komma sig att man nu är emot artikel 17 när man så
              sent som den 21 april 2006 talade om gemensamma gränspatruller,
              vilket är just innebörden i artikel 17, och aktivt drev detta
              arbete i förhandlingarna inom EU? Måhända att just dessa förhandlingar
              strandade och att Prümkonventionen kom att leda till Prümrådsbeslutet.
            </seg>
            <seg n="2f1c6942">
              Men jag har också svårt att följa logiken i den socialdemokratiska
              motionen. Nu är Socialdemokraterna emot hela rambeslutet man är
              emot det som vi inte måste införa, men man är för det som vi måste
              införa, vilket är artikel 18 och innebär överförande av myndighetsutövning.
              Jag förstår inte hur Socialdemokraterna tänker.
            </seg>
            <seg n="b08cdd4a">
              Därtill fattade vi för några veckor sedan ett beslut här i kammaren
              det var bifall till min motion, vilket jag är glad för om att
              vi skulle ge ett tillkännagivande till regeringen om att den ska
              se till att det nordiska samarbetet tar ny fart, vilket är mer
              långtgående än detta Prümrådsbeslut vad gäller gemensam patrullering.
              Detta stödde Socialdemokraterna och förvisso Vänstern också.
            </seg>
            <seg n="9f0bd41d">
              För att riktigt vara motvalls har Socialdemokraterna tidigare
              i utskottet sagt att detta skulle kräva tre fjärdedels majoritet.
            </seg>
            <seg n="241da7d0">
              För att vara på säkra sidan och för att inte få en mängd konstiga
              akter i denna kammare remitterades ärendet till konstitutionsutskottet.
              Skam till sägandes lite pinsamt är det väl men ett enigt konstitutionsutskott,
              även Socialdemokraterna där, insåg att detta inte var tillämpbart.
            </seg>
            <seg n="37db584c">
              Slutsatsen är kort och gott: Det är inget annat än ren obstruktion
              från Socialdemokraternas sida.
            </seg>
          </u>
          <note n="d6772310">
            Jag yrkar bifall till utskottets förslag.
          </note>
          <note n="a1997cdb">
            I detta anförande instämde Anders Hansson och Inge Garstedt (båda
            m).
          </note>
          <note type="speaker" n="250ecc02">
            Anf. 64 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-2c7bccea451c0244-1" n="22b55a81">
            <seg n="2c6635ef">
              Herr talman! Vi kan konstatera att vi inte är överens. Några
              saker skulle jag vilja lyfta fram.
            </seg>
            <seg n="fa5a5451">
              Ett samarbete mellan olika polismyndigheter till exempel vid
              fotbolls-EM är någonting som redan i dag finns. Också vi har talat
              om att ta sådan hjälp länderna emellan för att få kunskap om personer
              som eventuellt åker till Sverige och så vidare. Detta har använts
              också tidigare vid sådana här kontakter. Skillnaden mellan det
              och eventuellt nu säger jag, precis som jag sagt här från talarstolen,
              att det är fråga om en frivillig överenskommelse och att regeringen
              inte har talat om hur man tänker agera är att i det samarbete
              som i dag finns alltid måste finnas med svensk polis. Dessutom
              får man inte ha myndighetsutövning. Man är med. Man övervakar,
              tittar och kan lämna information. Men man får aldrig ha någon
              myndighetsutövning. Med andra ord får man inte ingripa, inte aktivt
              gripa någon och så vidare. Det är alltså en stor skillnad.
            </seg>
            <seg n="240a9aca">
              Från Vänsterpartiets sida vill jag betona att vi är väldigt kritiska
              till möjligheten till myndighetsutövning därför att det blir svårt
              med möjligheten för medborgarna att följa upp.
            </seg>
            <seg n="e10e10ce">
              Krister Hammarbergh talar om frivillighet och att det även om
              vi skulle fatta beslut om att anta artikel 17 är frivilligt när
              det gäller att begära hjälp eller inte. Ja, den frivilligheten
              finns ju alltid. Men så kan vi inte diskutera i ett lagstiftningsärende,
              till exempel när vi beslutar om att polisen ska få möjlighet att
              använda buggning. Det är givetvis frivilligt när det gäller polisen
              och hur man använder de olika verktygen.
            </seg>
            <seg n="b9afe560">
              Här måste vi ändå ha en principiell diskussion om huruvida man
              är beredd att öppna för möjligheten i sammanhanget exakt hur den
              kommer att användas blir en annan fråga. Där kan vi inte säga
              att om vi om vi i ett kommande läge fattar beslut om artikel 17
              har öppnat för detta. Då handlar det inte längre om frivillighet,
              utan då handlar det om svensk lagstiftning.
            </seg>
          </u>
          <note type="speaker" n="161ad971">
            Anf. 65 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-8ef37479086c5d47-1" n="b5aaf5ff">
            <seg n="2004491e">
              Herr talman! Jag har full respekt för att Alice Åström här lyfter
              fram farhågor; det är hennes roll som oppositionspolitiker. Men
              jag kan säga att jag inte riktigt ser samma faror.
            </seg>
            <seg n="e42723ac">
              Vi har redan i dag ett informationsutbyte. Nu får vi bättre möjligheter
              till ett effektivare sådant. Vi har i dag ett informationsutbyte
              därför att det finns vissa frågor där vi så att säga vill stämma
              i bäcken och få större möjligheter. Jag ser inte detta som ett
              intrång i integriteten, utan jag ser det som en förbättring och
              en större effektivitet. Jag har väl egentligen inte hört någon
              ha någon större invändning mot just de delarna.
            </seg>
            <seg n="847176cb">
              När det gäller polismän samt artikel 17 och frivilligheten vill
              jag betona att det är viktigt detta sagt också för att den som
              lyssnar på denna debatt ska inse det att detta inte är någonting
              som är tvångsmässigt, inte ens om vi inför bestämmelsen. Det är
              klart att varken du, Alice Åström, eller jag kommer att stå för
              verkställigheten av ett beslut. Men det är viktigt att vi följer
              frågan.
            </seg>
            <seg n="37424ac0">
              Den stora skillnaden är att vi kommer att kunna ha polismän på
              plats om vi så önskar. Jag som kommer från en gränstrakt har lätt
              att se möjligheterna där det är glest befolkat. När något händer
              kan det vara långt till svensk polis, medan finsk polis kan finnas
              väldigt nära. Då kan möjligheten finnas för finsk polis att gå
              över på svensk sida för myndighetsutövning. Det är ju så nära
              mellan länderna uppe vid gränsen att man mycket väl kan tänka
              sig att finsk polis bevittnar ett pågående brott ett sexualbrott
              eller annat brott. Då det handlar om överhängande fara och något
              som går vida över Prümrådsbeslutet kan jag tänka mig att låta
              det gå ännu längre. Det är ju syftet med det beslut vi tidigare
              fattat här i kammaren.
            </seg>
          </u>
          <note type="speaker" n="895947cd">
            Anf. 66 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-2c7bccea451c0244-2" n="22b55a81">
            <seg n="76fc7d7e">
              Herr talman! Vi ska kanske börja med det nordiska samarbetet.
              Det var faktiskt ett tillkännagivande från ett enigt justitieutskott
              också Vänsterpartiet gav sitt stöd. Det handlade om att utreda
              hur man eventuellt kan utveckla det nordiska samarbetet. Vi ser
              också en del av den problematik som Krister Hammarbergh här tagit
              upp. Men vi har sett att det här blir en diskussion om förändringar
              i olika och små steg. Vi vill ha en ordentlig utredning precis
              som jag pekat på och sagt att jag saknade inför det här beslutet
              om det nordiska samarbetet för att eventuellt kunna ta ställning
              till förslag i framtiden.
            </seg>
            <seg n="ac3af983">
              Det vi stödde var faktiskt detta med att ha en utredning. Vi
              brukar kräva att det ska vara en ordentlig utredning så att man
              har ordentlig kunskap innan beslut fattas i de olika frågorna.
              Det är inte så enkelt som att man tidigare har kunnat ha ett utbyte
              och att det därför inte alls är någonting konstigt med att införa
              detta med överlämnande av uppgifter.
            </seg>
            <seg n="5346c1d5">
              I Sverige har vi ordentliga diskussioner om vilka register du
              får ha, hur du får datalagra dem, vilka som får åtkomst till dem
              och så vidare. Det är vad vi gör med vår egen sekretesslagstiftning,
              och det är det som Datainspektionens jobb går ut på.
            </seg>
            <seg n="d8ea16ec">
              En ny polisdatalag är något som vi saknar. Det finns ju en mängd
              brister i vår nuvarande polisdatalag, vilka Datainspektionen pekar
              på i det nya förslag som man arbetar med. Det är alltså stor skillnad
              mellan hur man tidigare har kunnat lämna ut uppgifter och hur
              man nu öppnar för en helt annan möjlighet att utbyta information.
            </seg>
            <seg n="619fa5e0">
              I förslaget sägs det också att det här kommer att vara en omfattande
              förändring, att det helt kommer att förändra brottsbekämpningsarbetet.
              Det är, som sagt, ingen enkel förändring. I så fall skulle vi
              kunna säga det också när det gäller svensk lagstiftning och sekretessen
              mellan myndigheter. Där är vi ändå väldigt noga.
            </seg>
          </u>
          <note type="speaker" n="d329640e">
            Anf. 67 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-8ef37479086c5d47-2" n="b5aaf5ff">
            <seg n="ca4247b5">
              Herr talman! Visst är det så att det är fråga om en effektivisering
              av informationsutbytet. Det har tidigare gått till på ett väldigt
              gammalmodigt sätt. Det som nu händer är att man ska kunna se om
              man kan få träff i ett register för att se om det finns spår från
              en brottsplats, för att lättare kunna genomföra en brottsutredning
              och för att eventuellt kunna lagföra någon. Syftet är alltså att
              hjälpa till, att underlätta. Men vi lämnar inte, precis som Alice
              Åström nämnde, ut personens identitet. Vi konstaterar bara om
              dna-spåren finns hos någon som redan är känd hos en annan polismyndighet.
              I det fallet får man göra samma begäran som man gör i dag.
            </seg>
            <seg n="840fe596">
              Vi har samma åsikt om behovet av en översyn av polisdatalagen,
              vilket vi tidigare diskuterat. Det arbetet har påbörjats. Det
              är ett stort och grannlaga arbete. Säkert skulle vi båda önska
              att det, om det var möjligt, kunde gå fortare. Det viktiga är
              dock att det blir bra. Den nuvarande regeringen och den nya majoriteten
              har sett till att det arbetet har startat. Det är först nu som
              något händer på området.
            </seg>
            <seg n="1eec61e2">
              Lite full i skratt blir jag, herr talman, därför att så fort
              vi pratar om nordiskt samarbete kryper oppositionen ned så att
              säga. Då kan man tänka sig åtgärderna i fråga. I vårt tillkännagivande
              till regeringen har vi begärt en utredning. Man begär inte en
              utredning om man inte vill någonting med den. Syftet med tillkännagivandet
              och med den begäran är ganska tydligt: Det handlar om att utvidga
              samarbetet, om gemensamma patruller och om möjligheter vid överhängande
              fara. Allt det här nämns i utskottets text; så är det.
            </seg>
          </u>
          <note type="speaker" n="89bc8291">
            Anf. 68 MARYAM YAZDANFAR (s) replik:
          </note>
          <u who="maryam_yazdanfar_3d1313" xml:id="i-b27568101aa06d34-1" n="c2a5c55a">
            <seg n="b782d917">
              Herr talman! Jag måste säga att dina retoriska kullerbyttor ibland
              är lite väl lustiga, Krister Hammarbergh!
            </seg>
            <seg n="3ac61dcf">
              För mig är det viktigare att bekämpa terrorism, trafficking och
              allvarlig grov brottslighet än att vara elak mot den borgerliga
              regeringen. Jag tycker att vi först kan fastslå det. Då behöver
              vi inte ha en diskussion på sandlådenivå det är vad jag tycker
              att ditt anförande utvecklades till.
            </seg>
            <seg n="5d2fc812">
              Här handlar det alltså inte om att vi vill vara elaka mot regeringen,
              utan det handlar om att vi är allvarligt oroade över vad ni faktiskt
              vill med det här beslutet. Du och jag har haft enskilda samtal
              där jag har frågat och inte fått några svar.
            </seg>
            <seg n="8fbb960f">
              Jag har frågat i talarstolen och inte fått något svar. Jag har
              frågat Beatrice Ask på EU-nämnden och inte fått något svar. Nu
              får jag höra att vi är emot för att vi vill vara emot. Vi vill
              vara elaka.
            </seg>
            <seg n="a27a747c">
              Nej, det handlar om: Ska vi lämna över operationella polisiära
              befogenheter till utländsk polis? Ska de få gripa, förhöra och
              anhålla svenskar i Sverige? Ska tysk, dansk, fransk, polsk polis
              få göra det? Jag tycker inte det. Det handlar inte alls om att
              vara elak mot en borgerlig regering.
            </seg>
          </u>
          <note type="speaker" n="cbab316a">
            Anf. 69 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-8ef37479086c5d47-3" n="b5aaf5ff">
            <seg n="45abc42a">
              Herr talman! Jag uppfattade just ingen fråga.
            </seg>
            <seg n="d2126876">
              Nej, jag tror inte att man vill vara elak. Jag tror att man vill
              obstruera.
            </seg>
            <seg n="4cf13402">
              Jag har inte hört några frågor. Det är helt riktigt att du och
              jag har haft samtal. Vi har läst era motioner och förstod att
              ni stod ganska nära oss. Vi hade samtal i syfte att se om det
              fanns någon möjlighet för er att tänka er någon form av skrivningar.
              Vi vet vad ni tidigare har sagt och vad er gruppledare agerat
              som justitieminister. Det gällde om vi trots allt kunde närma
              oss varandra, men det var uppenbarligen inte syftet. I stället
              var syftet att försöka pröva tre fjärdedels majoritet här i kammaren,
              vilket KU tyckte var en mindre god idé.
            </seg>
            <seg n="04eefa50">
              Om jag nu ska ägna mig åt vad Maryam Yazdanfar säger är sandlådenivå
              ska jag åter citera vad den ständigt frånvarande när det gäller
              kammarens arbetsplenum, ordföranden i justitieutskottet, Thomas
              Bodström, sade den 21 april 2006 det är inte så länge sedan och
              bara några månader innan han förlorade makten: Jag välkomnar ändringsförslagen
              i Schengenkonventionen som skulle underlätta brottsbekämpningen
              och utöka dagens möjligheter att övervaka och förfölja över gräns.
            </seg>
            <seg n="8c13b704">
              Det här är mycket nära det som artikel 17 handlar om.
            </seg>
            <seg n="7816e894">
              Förslaget innebär för svensk del att ytterligare förvaltningsuppgifter
              som innefattar myndighetsutövning måste överlåtas till övriga
              medlemsstater. Det uttalar dåvarande justitieministern Thomas
              Bodström. Nu i opposition är det tydligen en helt annan sak.
            </seg>
          </u>
          <note type="speaker" n="149ad3e0">
            Anf. 70 MARYAM YAZDANFAR (s) replik:
          </note>
          <u who="maryam_yazdanfar_3d1313" xml:id="i-b27568101aa06d34-2" n="c2a5c55a">
            <seg n="f07f68d2">
              Herr talman! Krister Hammarbergh är en av de få moderater som
              verkar ha uppfattat våra ombytta roller. Annars brukar ni moderater
              vara väldigt vana vid oppositionsroll och fortfarande slå på en
              socialdemokratisk regering. Men det är sant att vi är i opposition
              nu, och ni styr.
            </seg>
            <seg n="6f0e235b">
              Jag frågar vad ni vill med det här rådsbeslutet. Jag undrar vad
              följdlagstiftningen blir. Jag har ställt ett antal frågor, och
              jag har ställt dem återigen. Jag kan läsa upp dem en gång till.
              Hur vill ni utforma det här samarbetet? Hur ska följdlagstiftningen
              se ut? Vad kommer JK:s och JO:s roll att bli? Hur kommer det här
              samarbetet att utvärderas och prövas mot principen om proportionalitet
              och subsidiaritet?
            </seg>
            <seg n="b7c0d8d4">
              Du har fått frågorna på papper. Du har alla de här frågorna,
              men du vägrar att svara på dem. Det är du som är svaret skyldig.
              Precis som du säger är du i majoritet. Svenska folket och vi i
              oppositionen vill veta: Hur ämnar ni arbeta med det här rådsbeslutet
              i ett andra skede?
            </seg>
            <seg n="a857c067">
              Jag vet inte om du lyssnade, men mitt anförande gick ut på att
              vi socialdemokrater traditionellt har varit för polisiärt samarbete.
              Men jag vill inte att utländsk polis ska komma till Sverige och
              ha ett våldsmonopol över svenska medborgare utan att vi vet hur
              lagstiftningen kring det kommer att vara utformad. Utländsk polis
              ska inte komma till Sverige och gripa, anhålla och förhöra svenska
              medborgare utan att vi vet vad som händer. Det är ganska enkelt.
            </seg>
          </u>
          <note type="speaker" n="11a5c1ba">
            Anf. 71 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-8ef37479086c5d47-4" n="b5aaf5ff">
            <seg n="6680f5ea">
              Herr talman! Det här är lite av jeopardy. Det är faktiskt jag
              som ställde frågor utifrån er motion, och jag fick inte så många
              svar.
            </seg>
            <seg n="8a5784dd">
              Det här med proportionalitet och subsidiaritet är väldigt viktigt
              och viktigt varje gång vi från utskottet gör ett utlåtande. Vi
              har nyligen gjort det, och vi har gjort det också när det gäller
              den här typen av beslut. Det handlar om terrorism.
            </seg>
            <seg n="28a35114">
              Beträffande JO och JK nämns i både propositionen och betänkandet
              att det finns ett resonemang om att det finns betänkligheter och
              svårigheter. Jag hade också gärna sett följdlagstiftning. Ni får
              naturligtvis ta den roll vi hade i opposition tidigare då vi gärna
              hade sett den. Det kan vara så att vi då var lite snabba att kritisera
              det ni då sade om att kunna ha lagstiftning direkt på plats.
            </seg>
            <seg n="866c0b1e">
              Den tidigare socialdemokratiska regeringen tyckte inte att JO
              och JK behövde granska utländsk polis på svensk mark. Regeringen
              öppnar nu för att kunna införa en sådan granskning, och på det
              sättet tar vi ett steg närmare en bättre kontroll.
            </seg>
            <seg n="d16e79df">
              Att använda ord som utländsk polis våldsmonopol tycker jag är
              att föra debatten lite fel. Det här handlar inte om du vill inte
              nämna våra grannländers polis att polsk polis skulle få våldsmonopol
              i Sverige. Det handlar om att vi ska vid vissa tillfällen frivilligt
              kunna ta hjälp av en stat som vi faktiskt litar på och som är
              relevant för förhållandet.
            </seg>
            <seg n="d6944352">
              Vi använder inte ord som gemensam EU-polis, för det vill vi inte
              ha, inte någon av oss.
            </seg>
            <seg n="732d701f">
              Herr talman! Jag vill inte använda ordet sandlåda.
            </seg>
          </u>
          <note type="speaker" n="f69257ae">
            Anf. 72 KARIN NILSSON (c):
          </note>
          <u who="unknown" xml:id="i-909430f39665ccfb-0" n="97706ec0">
            <seg n="35b19b20">
              Herr talman! I den första folkomröstningen om EU var jag tveksam
              till om vi verkligen skulle bli medlem i EU. Men jag liksom väldigt
              många andra har insett att ska vi kunna lösa frågor och problem
              inom Sveriges gränser måste vi ta hjälp från andra och samverka
              över större områden.
            </seg>
            <seg n="80b9d68d">
              När vi i den förra valrörelsen för EU propagerade för ett smalare
              men vassare EU handlade det om de riktigt stora frågorna miljöhoten,
              fredsbevarade, gränsöverskridande kriminalitet, terroristhot,
              människosmuggling och trafficking. Det öppnare Europa som vi försöker
              skapa och överenskommelsen i Schengensamarbetet innebär att den
              inre gränskontrollen har försvunnit mellan EU:s medlemsstater.
              Vi har fått stora möjligheter att röra oss fritt över gränserna,
              arbeta, studera och resa i varandras länder. Men baksidan av detta
              är att Europas gränser givetvis är öppna också för dem som vill
              driva annan verksamhet brottslingar, terrorister och idrottshuliganer.
            </seg>
            <seg n="e724586d">
              Det känns bra att vi inom alla riksdagspartier är överens om
              ganska stora delar i det här paketet. Det känns därför väldigt
              märkligt att s, v och mp har hakat upp sig på artikel 17 i avtalsförslaget
              om åtgärder som är helt frivilliga för Sverige att använda sig
              av. De vill stjälpa hela förslaget på grund av dessa frivilliga
              åtgärder. Detta kräver en ny runda i riksdagens kammare med kvalificerat
              röstförfarande, en tre fjärdedels majoritet för att ändra i lagtexten
              innan en sådan utvidgad åtgärd kan komma i fråga.
            </seg>
            <seg n="0f46e7c0">
              Herr talman! Enligt artikel 17 i utkastet till rådsbeslut kan
              de behöriga nationella myndigheter som medlemsstaterna utser företa
              vissa åtgärder. Varje medlemsstat får i enlighet med sin nationella
              lagstiftning ge tjänstemän från andra medlemsländer vissa befogenheter.
              Dessa kan och får har betydelse i texten.
            </seg>
            <seg n="fd58dc54">
              Det är alltså inte på något vis krävande utan högst frivilligt.
              Artikel 17 innebär inte en skyldighet för Sverige att delta i
              gemensamma insatser och inte heller att några poliser från andra
              länder får komma hit och agera på egen hand. Om vi i Sverige vill
              ha hjälp av annat lands polis i samband med ett större idrottsarrangemang,
              en naturkatastrof eller en terroristattack är det en svensk myndighet
              som tar beslutet och som tar ansvar för insatsen.
            </seg>
            <seg n="847b2569">
              För att ha både livrem och hängslen, som i det här förslaget
              till beslut, är en sådan insats inte är möjlig inom ramen för
              Prümrådsbeslutet förrän regeringen har återkommit till riksdagen
              med ett fullständigt lagförslag som reglerar en sådan eventuell
              gränsöverskridande myndighetsutövning. För en sådan insats krävs
              en för ändamålet avsedd nationell lagstiftning.
            </seg>
            <seg n="451ea2f8">
              Kravet på följdlagstiftning gäller denna gång en frivillig åtgärd
              till skillnad från tidigare tillfällen då alliansregeringens partier
              ställde krav på den tidigare s-regeringen om följdlagstiftning.
            </seg>
            <seg n="c1d83836">
              Jag ser därför inga svårigheter med ett bifall till utskottets
              förslag och godkännande av Prümrådsbeslutet.
            </seg>
            <seg n="c8dbc0ce">
              Men på tal om farhågor från oppositionen som man har nämnt i
              motioner och reservationen om att det här beslutet öppnar för
              att utländsk polis kan komma hit och härja fritt i obegränsad
              omfattning måste jag säga att det är en helt fri tolkning från
              Socialdemokraternas företrädare. Det har inte någon som helst
              förankring i politiska viljeyttringar från alliansens politiska
              företrädare. De har varken skrivit eller nämnt det här i dag.
              Man målar alltså upp spöken som inte finns.
            </seg>
          </u>
          <note type="speaker" n="5f465fb1">
            Anf. 73 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-2c7bccea451c0244-3" n="22b55a81">
            <seg n="1461cdd7">
              Herr talman! Jag vill poängtera att när det gäller artikel 17,
              som handlar om utländsk polis agerande och myndighetsutövande
              på svensk mark, var jag i mitt anförande ganska noga med att säga
              att den frågan fattar vi inget beslut om i dag och att regeringen
              kommer att återkomma till den.
            </seg>
            <seg n="684a2da6">
              Jag tycker att det är bra att justitieutskottet skickade det
              här till KU för att pröva hur man ska uppfatta ett rådsbeslut
              där det finns en frivillighet. Öppnar ett antagande av ett sådant
              för tolkningen att det innebär att man är beredd att överlämna
              myndighetsutövning. Precis som sades tidigare var det ett enigt
              konstitutionsutskott som sade att det är först när vi är beredda
              att genomföra artikel 17 även i Sverige som följdlagstiftningen
              kan prövas på det sättet.
            </seg>
            <seg n="192f0768">
              Det som jag framför allt lyfte upp i mitt anförande var sekretessfrågorna
              och integritetsfrågorna och att det saknas en följdlagstiftning.
              Regeringen själv säger att det lagstiftningsarbete som rådsbeslutet
              föranleder, om det antas, inte är obetydligt och att det innefattar
              flera besvärliga frågor, bland annat om detta med frivilligheten.
              I själva rådsbeslutet pekar man på att gränsöverskridande jämförelser
              av uppgifterna bör öppna för en ny dimension inom brottsbekämpningen
              med tanke på det omfattande utbyte av information och uppgifter
              som följer av närmare polisiärt och rättsligt samarbete. Man är
              alltså tydlig med att säga att det här är en stor förändring av
              hur brottsligheten ska bekämpas.
            </seg>
            <seg n="503c759f">
              Vi får egentligen en situation med större sekretess mellan svenska
              myndigheter än vid utlämnande av dessa typer av uppgifter till
              övriga länder. Det är den saken som vi har pekat på väldigt noga.
              Vi hade egentligen velat ha ett bättre underlag.
            </seg>
          </u>
          <note type="speaker" n="eb811457">
            Anf. 74 KARIN NILSSON (c) replik:
          </note>
          <u who="unknown" xml:id="i-909430f39665ccfb-1" n="97706ec0">
            <seg n="1a07491a">
              Herr talman! Som jag uppfattar beslutet ger det en möjlighet
              att öppna upp för ett EU-övergripande utrymme att införliva artikel
              17. Sedan är det upp till var nation att själv ta ställning.
            </seg>
            <seg n="300f8d4b">
              Om vi inte godkänner Prümrådsbeslutet stannar vi upp processen
              för hela Prümrådsbeslutspaketet också för övriga länder. Jag tycker
              inte att Sverige ska fördröja i den här frågan. Vi har möjlighet
              att ta ställning eftersom frågan är frivillig och eftersom vi
              har tid på oss att utforma en lagstiftning till den dagen vi eventuellt
              vill använda den här möjligheten. Det är upp till varje land att
              själva göra likadant. Men vi har inte sagt nej till att andra
              länder ska kunna gå vidare med frågan.
            </seg>
            <seg n="93e81993">
              När det gäller sekretessfrågor och gränsöverskridande sådana
              är det klart att en omfattande utredning måste ligga till grund
              för vilka lagförändringar som kommer att ske i de sammanhangen.
              Det är givetvis annorlunda om vi låter informationen gå över en
              gräns och andra myndigheter blandas in. Därför står det också
              i förslaget att frågan ska utredas ytterligare och att det ska
              läggas fram ett förslag som kommer tillbaka hit för behandling.
              Likadant är det när det gäller artikel 17. Frågan kommer att bollas
              tillbaka hit. Vi kommer att ha inflytande i frågan vid flera tillfällen.
            </seg>
            <seg n="824e3ad2">
              Jag kan inte påstå att det är större sekretess mellan de nationella
              myndigheterna, för det utbyte av information som sker i dag blir
              detsamma framöver. Man får träffmöjligheten, men i övrigt får
              man utifrån träffen söka den ytterligare personinformation som
              då är en sekretessfråga. Men den informationen kan man nå även
              i dag genom att göra en förfrågan. Det är bara det att hela processen
              skyndas på om man får en träff i ett annat land än det egna.
            </seg>
          </u>
          <note type="speaker" n="b3e6f111">
            Anf. 75 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-2c7bccea451c0244-4" n="22b55a81">
            <seg n="011fbca2">
              Herr talman! Jag blir faktiskt lite oroad, för det som vi fattar
              beslut om i dag, och som är ett bindande beslut, handlar om dna-registret,
              fingeravtrycksregistret och fordonsregistret. När man säger att
              det här inte är några problem därför att det är sådana uppgifter
              som kan lämnas ut i vanliga fall går man helt ifrån den diskussion
              som vi har i Sverige om vilka myndigheter som ska få direktåtkomst
              till andra myndigheters register. Det görs väldigt stora avvägningar
              av hur personkretsen kommer att se ut, vilka som kommer att få
              tillgång till registret. Vi gör en avsevärd skillnad på åtkomst
              till datoriserade register och vanligt utlämnande av sekretessuppgifter.
              Det är väldigt stora skillnader i sekretesslagstiftningen när
              man nu öppnar upp för direktåtkomst, och det poängteras noga att
              det kommer att vara en jättestor förändring.
            </seg>
            <seg n="787f5b88">
              Det är alltså inte så enkelt. De beslut vi fattar om registren
              kommer vi att vara bundna av, och man kommer inte att ha gjort
              analysen när det gäller sekretesslagstiftningen.
            </seg>
            <seg n="6f8ccf09">
              Herr talman! Majoriteten säger att vi i oppositionen ser spöken
              när vi säger att det kommer att springa utländsk polis här på
              svensk mark och ägna sig åt myndighetsutövning. Jag vill poängtera
              att det inte ligger i det här beslutet, men man kan ju inte kan
              vara helt blind och inte inse att det finns starka krafter inom
              EU med en mängd olika länder som verkligen vill sträva efter att
              få en EU-polis och egentligen helt frångå det nationella ansvaret.
            </seg>
            <seg n="b931d03f">
              Jag är glad över att vi i Sverige är ganska tydliga med att vi
              inte vill öppna upp utan säger att det är en nationell angelägenhet.
              Men det finns krafter som eftersträvar det, och det präglar också
              det här beslutet. Man vill ta steg vidare, och jag hoppas att
              Sverige kan fortsätta att hålla emot. Det gör att jag är ännu
              mer tveksam till att öppna upp, för det är många krafter som skulle
              bli glada om det vore dit vi skulle komma. De spökena ser jag.
              Än så länge springer inte spökena på de svenska gatorna, och jag
              hoppas att vi håller dem borta.
            </seg>
          </u>
          <note type="speaker" n="d7be31e5">
            Anf. 76 KARIN NILSSON (c) replik:
          </note>
          <u who="unknown" xml:id="i-1ad85b4e35f98085-0" n="97706ec0">
            <seg n="9667983a">
              Herr talman! Direktåtkomsten handlar om att hitta ett fingeravtryck
              som motsvarar det som har hittats på brottsplatsen, att hitta
              ett dna-spår. Men direktåtkomsten innebär inte att man får ut
              personuppgifter om en person, utan dessa uppgifter lämnas ut utifrån
              väldigt konkreta och skäliga grunder. Det blir precis som i dag.
              Om man vet att man har en brottsmisstänkt och lyckas få reda på
              uppgifter som gör att man misstänker att personen finns i vårt
              land kan man gå vidare om det är ett brott med en rätt så hög
              straffskala. Den fortsatta utredningen av brottet sker alltså
              på samma sätt som tidigare, men det går betydligt fortare då man
              kan söka i flera länders register för att få träff. Jag ser inte
              att det finns något sekretesshot mot våra svenska medborgare mer
              än förstås de som har lämnat spår efter sig vid en brottsplats.
            </seg>
            <seg n="16de732d">
              Att Sverige ska fortsätta hålla emot har vi gemensamt. Det finns
              ingen anledning att förlänga debatten, för jag ser inte att det
              finns något skäl till att mitt parti skulle vilja se en förändring
              mot en Europapolis. Vi eftersträvar en nationell polis, och vi
              jobbar vidare för att förstärka den.
            </seg>
          </u>
          <note n="1fa891df">
            Anf. 77 CECILIA WIGSTRÖM i Göteborg (fp):
          </note>
          <u who="unknown" xml:id="i-e7ec1e5c7ed563d0-0" n="97706ec0">
            <seg n="12e2eafd">
              Herr talman! I dagens internationella värld behöver vi EU-samarbetet
              för att lättare komma åt brottslingar som rör sig över landsgränser.
              Det kan handla om den organiserade brottsligheten som styr narkotikahandel
              över hela Europa. Det kan handla om huliganer som reser runt i
              Europa för att delta i upplopp vid fotbollsmatcher eller toppmöten.
              Det kan handla om resande pedofiler som begår fruktansvärda övergrepp
              i olika länder.
            </seg>
            <seg n="baf281c1">
              Vikten av Europasamarbete i brottsbekämpningen var en insikt
              som vi i alliansen tidigare delade med Socialdemokraterna. Det
              var hos oss, i stället för hos Miljöpartiet och Vänsterpartiet,
              som Socialdemokraterna förra mandatperioden sökte stöd i kammaren
              för dessa frågor. Men jag börjar undra var Socialdemokraterna
              står i dag vad gäller europeiskt polissamarbete. I morgondagens
              votering vill Socialdemokraterna att Sverige ska stoppa Prümrådsbeslutet
              inom EU. Säger Sverige nej till detta innebär det att vi stoppar
              samarbetet även för övriga länder eftersom varje land har vetorätt.
            </seg>
            <seg n="b61f3cf6">
              För oss i Sverige är det framför allt intressant att se vad svensk
              polis kan göra med Prümrådsbeslutet. Det innebär att svensk polis
              kan få snabbare och mer direkt tillgång till andra länders dna-,
              fingeravtrycks- och fordonsregister. Redan i dag kan vår polis
              genom tidsödande manuella procedurer få hjälp med identifiering
              från andra länder och vice versa. Det har vi nyligen sett i fallet
              med barnen i Arboga där den misstänkta befann sig i Tyskland.
              Med Prümrådsbeslutet, som vi ska besluta om i morgon, skulle mycket
              tid kunna vinnas på att identifiera gärningsmän snabbare eller
              över huvud taget. När Socialdemokraterna säger nej till detta
              sviker man brottsoffer i alla länder.
            </seg>
            <seg n="8d6ea25b">
              För Folkpartiet och alliansen är det viktigt att polisen kan
              identifiera brottslingar som lämnat fingeravtryck eller dna-spår.
              Med de öppna gränser vi har kan gärningsmannen komma från ett
              annat land och finnas i andra länders databaser. Österrike och
              Tyskland, som är initiativtagare till effektiviseringen, har klarat
              upp flera olösta fall genom att införa automatisering sinsemellan.
            </seg>
            <seg n="b3aa7c23">
              En annan del av EU-beslutet som vi ska ta ställning till i morgon
              innebär att länder frivilligt och när landet själv beslutar om
              det kan ta emot ett annat lands polis på sitt territorium. Det
              finns inga krav på att bjuda in utländsk polis i gemensamma operationer,
              utan beslutet innebär en möjlighet. Regeringen har ännu inte tagit
              ställning till om man vill använda denna möjlighet i framtiden.
              Det återkommer regeringen till när följdlagstiftningen kommer
              tillbaka i riksdagen.
            </seg>
            <seg n="c113053b">
              Folkpartiet ser gärna att svensk polis kan bjuda in utländska
              kolleger att tillfälligt ingå i den svenska polismyndigheten och
              arbeta under svenskt befäl och svensk lag, till exempel vid internationella
              toppmöten eller stora idrottsevenemang då vi kan förvänta oss
              att bråkstakar reser hit.
            </seg>
            <seg n="75944f76">
              Det har tidigare nämnts att svensk polis var i Tyskland under
              fotbolls-VM och jobbade. De var inte där bara för att lämna information
              utan för att kunna ingripa och utföra myndighetsutövning. Nu står
              polisen återigen beredd ifall Sverige kvalar in till fotbolls-EM
              i Österrike och Schweiz i sommar. Det blir nog en rolig tillställning.
              Vi har väl alla sett hur bra det gick för Zlatan i Italien och
              att Henke Larsson är klar för laget. Fotboll är roligt, men tyvärr
              finns det huliganer som kommer till dessa evenemang.
            </seg>
            <seg n="2f3be0a3">
              I Sverige har vi inte den lagstiftning som Tyskland har och som
              möjliggjorde att Tyskland tog emot svensk polis. I dag har vi
              inte möjlighet att ta emot tysk polis i Sverige. Min fråga till
              Socialdemokraterna som vill rösta nej är förstås: Vad är det för
              fel på att tysk polis kommer hit och jobbar på motsvarande sätt
              som svensk polis gjorde i Tyskland? Eller vad är det för fel med
              att dansk eller finsk polis kommer hit och gör samma sak? Vad
              är det för fel på det?
            </seg>
            <seg n="8ee1163e">
              Socialdemokraternas skrämselargumentation att utländska myndigheter
              etablerar sig på svenskt territorium och kan agera självständigt
              är tom retorik. Det står uttryckligen i artikel 17: Sådana verkställande
              befogenheter får endast utövas under överinsyn av och i regel
              i närvaro av värdmedlemsstatens tjänstemän. De utsändande medlemsstaternas
              tjänstemän skall lyda under värdmedlemsstatens nationella lagstiftning.
            </seg>
            <seg n="d3d7990a">
              Socialdemokraterna har i Europaparlamentet uttalat sig positivt
              om Prümrådsförslaget. Ni har i regeringsställning drivit på i
              denna riktning för att det behövs mer samarbete i Europa mot brottsligheten.
              Så sent som i april röstade ni för att utreda möjligheterna för
              att ge finsk polis ökad rätt att ingripa på svensk mark. Var står
              Socialdemokraterna egentligen när det gäller europeiskt polissamarbete?
              Är detta en verklig förändring av er politik? Eller opponerar
              ni för opponerandets skull?
            </seg>
            <seg n="aa1e6e5b">
              Fru talman! De enda som kan applådera denna Sahlinska förändring
              av Socialdemokraternas europeiska politik och rättspolitik är
              Sveriges och Europas grovt kriminella.
            </seg>
          </u>
          <note type="speaker" n="e898db9c">
            Anf. 78 INGER DAVIDSON (kd):
          </note>
          <u who="inger_davidson_cc5049" xml:id="i-9f726cc2d472bc1e-0" n="8feb27ae">
            <seg n="dc27115e">
              Fru talman! Ibland känns det som om vi lever i skilda världar.
              I Vänsterns värld finns inget som helst behov av att möta den
              enormt växande grova brottslighet som vi ser, bland annat i Europa,
              och som inte med den bästa inriktning i världen mot subsidiaritet
              kan lösas på svensk nivå utan behöver lösas över gränserna.
            </seg>
            <seg n="04ccc7ab">
              Det finns också anledning att påpeka att EU-samarbetet är ett
              samarbete mellan vänner. Det är vänner som sätter sig ned vid
              borden och förhandlar fram de beslut som vi så småningom kommer
              fram till. Det anstår inte en debatt i Sveriges riksdag att ständigt
              misstänkliggöra övriga EU-länders invånare och myndigheter på
              det sätt som har gjorts i debatten i dag.
            </seg>
            <seg n="062f365f">
              Det är inte heller så att detta går särskilt fort. Diskussionen
              om hur man ska förbättra samarbetet över gränserna för att möta
              den grova brottsligheten har förts under mycket lång tid, i åratal
              faktiskt. Till slut var det ett antal länder som bestämde sig
              för att på egen hand upprätta ett utökat samarbete. Det blev Prümkonventionen.
              Det var år 2005. Så småningom anslöt sig flera länder till konventionen,
              bland annat Finland som tillhör vårt närområde. Det är alltså
              ett djupt känt behov bland medlemsstaterna att denna förbättring
              och utveckling av samarbetet över gränserna ska komma till stånd.
            </seg>
            <seg n="2e0ded13">
              Det har rått och råder, tror jag, en bred enighet mellan åtminstone
              fem av riksdagens sju partier om att det är viktigt att göra det
              enklare att utbyta uppgifter om dna, fingeravtryck och fordon
              mellan EU-ländernas brottsbekämpande myndigheter. Det görs redan
              i dag, som vi har hört, men på ett mycket krångligt och tidsödande
              sätt. Nu ska det i stället kunna göras elektroniskt. Det innebär
              inte att personuppgifter lättvindigt kommer att skickas kors och
              tvärs inom unionen utan bara att man vid sökning kan få veta om
              det blir en träff eller inte. Om det blir en träff följer en fastlagd
              procedur för hur man ska gå till väga för att komma vidare.
            </seg>
            <seg n="5143f71b">
              Och, Alice Åström, det införs särskilda dataskyddsbestämmelser
              som reglerar detta för att säkerställa ett skydd för den personliga
              integriteten. Möjligheten att bli informerad och överklaga beslut
              finns också reglerad. Det känns viktigt att betona det eftersom
              det ibland framstår dels som att beslutet innebär stora nyheter
              i sig, dels som att personuppgifter kommer att behandlas på ett
              vårdslöst och helt oreglerat sätt.
            </seg>
            <seg n="95539cca">
              Jag hade inte tänkt citera, men jag tänker ta den tiden nu eftersom
              debatten så mycket har handlat om detta. Jag skulle vilja att
              framför allt Alice Åström läste s. 8387 i förslaget till rådsbeslut
              där artikel 2432 behandlar just dessa frågor behörighetsfrågor,
              hur skyddet ska utformas, vilka myndigheter som ska få göra det,
              att det ska vara i enlighet med Europarådets konvention och så
              vidare.
            </seg>
            <seg n="e1fb72ff">
              Det finns alltså ett antal artiklar just om detta, som det har
              hävdats att det inte finns någonting om. Det förvånar mig att
              debatten kan föras på den nivån.
            </seg>
            <seg n="637b489f">
              Fru talman! Som redan framgått har Socialdemokraterna faktiskt
              ändrat uppfattning när det gäller en av artiklarna i rådsbeslutet,
              den som handlar om att öppna en möjlighet för en brottsbekämpande
              myndighet i ett land, exempelvis polisen, att göra en gemensam
              insats med sin motsvarighet i ett annat EU-land för att förebygga
              brott eller för att kunna upprätthålla ordning och säkerhet, till
              exempel i samband med stora idrottsevenemang, EU-toppmöten och
              liknande.
            </seg>
            <seg n="06a4d5c2">
              De har varit med på vagnen ganska länge i den här processen men
              har nu valt att yrka avslag på hela propositionen, trots att de
              är överens med regeringen om det mesta av innehållet.
            </seg>
            <seg n="ca8c849d">
              De är väl medvetna om, eller borde i alla vara det, att om deras
              avslagsyrkande skulle vinna gehör här leder det till att hela
              det brottsbekämpande arbetet inom EU rejält skulle tappa tempo.
              Det skulle inte bli så bara i vårt eget land utan i alla de 27
              medlemsländerna, på grund av detta, precis som vi hörde Cecilia
              Wigström nämna.
            </seg>
            <seg n="043f46b6">
              Att Vänsterpartiet, som också har yrkat avslag, gör detta med
              öppna ögon förvånar ingen. Men att ett parti som har varit regeringsbärande
              så länge och som tidigare har medverkat till och varit pådrivande
              när det gäller EU-beslut som kan uppfattas som betydligt mer långtgående
              än det här väljer att yrka avslag tyder faktiskt på att det helt
              enkelt handlar om dålig oppositionspolitik. Man vill sätta käppar
              i hjulet för regeringen, helt enkelt.
            </seg>
            <seg n="4c81ad8e">
              Jag är glad å alla de människors vägnar som kunde ha riskerat
              att bli brottsoffer på grund av fortsatt ineffektiva rutiner i
              samarbetet över att det inte är Socialdemokraterna som sitter
              i Rosenbad, även om jag har en ganska stark misstanke om att deras
              beslut då hade blivit ett annat jag hoppas att det hade blivit
              det i alla fall.
            </seg>
            <seg n="5a90927f">
              När det gäller samarbete mellan brottsbekämpande myndigheter
              i två länder har det redan visat sig effektivt. När svenska poliser,
              märk väl, i sina uniformer det här framställs ju ofta som något
              väldigt skrämmande deltog under VM i fotboll i Tyskland hade det
              i sig en lugnande inverkan på alla de svenska fotbollsfans som
              fanns där.
            </seg>
            <seg n="78c1921c">
              Om nu ett förhör hade behövt hållas hade det varit väldigt bra
              om en svensk polis hade kunnat förhöra en svensk fotbollsfan,
              om det nu skulle vara så att han eller hon hade begått något brott.
              Då hade man sluppit att tillkalla en tolk bara en så enkel sak.
              På motsvarande sätt skulle det förenkla om en tysk polis finns
              här i Sverige och ska förhöra en tysk, gärna under överinseende,
              som det kommer att vara, av en svensk polis. Detta är myndighetsutövning
              i all sin enkelhet.
            </seg>
            <seg n="d10933ed">
              Men det finns alltså ingen skyldighet eller något tvång att vi
              skulle göra så som jag nu har beskrivit, utan vi får välja själva
              om vi vill det. Vi får välja dels om vi vill införa hela § 17,
              dels om vi sedan vill utnyttja den.
            </seg>
            <seg n="72270a19">
              När det gäller kravet på tre fjärdedels majoritet i riksdagen
              tror jag att ni visste att det egentligen inte behövdes, eftersom
              det inte handlar om att överlåta beslut inom EU. Men vi har i
              alla fall fått det bevisat nu genom att ett enigt KU har avfärdat
              det.
            </seg>
            <seg n="5a6a42d9">
              Påståendet att det här skulle vara ett första steg mot att införa
              en gemensam polisstyrka i EU tycker jag faktiskt är rent nonsens.
              För om det är något som medlemsstaterna slår vakt om så är det
              sitt nationella självbestämmande över polis och andra brottsbekämpande
              myndigheter. Har man den minsta erfarenhet av att finnas med i
              olika EU-sammanhang där politiker också finns med vet man att
              det snarare är så att det går väldigt långsamt. Man tar små steg
              därför att man vill slå vakt om detta, och det är inget fel. Jag
              tycker att det är en riktig inställning. Det ska vara grunden.
              Vi ska ha nationella polisstyrkor i respektive land, och vi ska
              bestämma hur de ska användas. Men det står inte i motsats till
              att vi också kan samarbeta på ett mer effektivt sätt.
            </seg>
            <seg n="ad4b7c4f">
              Fru talman! Jag kan ge oppositionen medhåll på en punkt. Det
              hade naturligtvis varit bättre om vi hade haft med hela lagstiftningen.
              Men det här har riksdagen fått leva med under många år, under
              den förra regeringen och under den nuvarande. Ofta handlar det
              just om tidsbrist. Det gör det mer än någonsin i det här fallet,
              eftersom vi ska få ett nytt fördrag den 1 januari.
            </seg>
            <seg n="35986593">
              Skulle vi stoppa den här processen innebär det att hela förhandlingsrundan
              får börja om igen. Det handlar alltså om en fördröjning på många
              år, skulle jag vilja påstå, innan man kan komma fram till ett
              beslut nästa gång. Det är i alla fall ingenting som Kristdemokraterna
              vill medverka till. Och eftersom vi, som sagt, har gjort det vid
              många tillfällen tidigare kan vi göra det en gång till.
            </seg>
          </u>
          <note type="speaker" n="d3ed0027">
            Anf. 79 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-2c7bccea451c0244-5" n="22b55a81">
            <seg n="9d53d3ec">
              Fru talman! Jag hade egentligen inte tänkt begära replik. Men
              det sades att det var rent nonsens att det finns en diskussion
              där man gärna skulle vilja ha en europeisk polis och att det här
              är någonting man slår vakt om väldigt mycket när det gäller rättsväsendet.
              Då måste man ju ha missat utvecklingen helt.
            </seg>
            <seg n="6508f72d">
              Jag tänker på diskussionen när det gäller Europol och vilka befogenheter
              de skulle ha, om det här också skulle vara ett EU-område. Eurojust
              är ett område där det varit en diskussion som handlar om en europeisk
              åklagare. Där har det varit mellanstatligt, och nu kommer det
              att bli en europeisk åklagare.
            </seg>
            <seg n="99d04f7a">
              När det gäller gränskontrollen och flyktingpolitik eller illegal
              invandring, som man säger, kan man läsa en mängd olika förslag.
              Det finns länder som gärna ser att man har en europeisk gränskontrollstyrka
              med polisiära befogenheter för att man vill att EU ska ta kostnaderna
              för det.
            </seg>
            <seg n="01237006">
              Om man inte ser att den här kampen och diskussionen också finns
              i EU-länderna har man missat allting. Rättsväsendet är ju alla
              de här delarna, och det finns också i diskussionen.
            </seg>
            <seg n="9c1556e3">
              Sedan har jag aldrig påstått att det inte skulle finnas en nationell
              polis. Varje land kommer säkert att ha en nationell polis, men
              det finns de som också vill att vi ska ha en gemensam EU-polis.
              Där är vi, precis som jag sade i mitt anförande, helt överens
              mellan partierna, eller har varit det hittills i alla fall, om
              att vi inte vill ha någon europeisk polis.
            </seg>
            <seg n="8ea475aa">
              Sedan måste jag ändå säga något om den debattstil som så ofta
              dyker upp om att man är den grova brottslighetens största försvarare.
              Man är skyldig kommande brottsoffer. Dem ger man inget skydd och
              så vidare. Det är en debatteknik som jag tycker är oerhört skrämmande.
            </seg>
            <seg n="544d4811">
              Jag hoppas verkligen inte att Inger Davidson menar att jag, Alice
              Åström från Vänsterpartiet, anser att det är bra med fler brottsoffer.
              Det är just därför jag säger nej.
            </seg>
          </u>
          <note type="speaker" n="417aaaae">
            Anf. 80 INGER DAVIDSON (kd) replik:
          </note>
          <u who="inger_davidson_cc5049" xml:id="i-9f726cc2d472bc1e-1" n="8feb27ae">
            <seg n="6295e29d">
              Fru talman! Jag börjar med det sista. Nej, jag tror inte det.
              Men i praktiken får det den följden.
            </seg>
            <seg n="365a350e">
              Om man säger nej till förslag efter förslag efter förslag som
              handlar om hur man ska komma till rätta med den grova brottsligheten
              medverkar man faktiskt till att den får utrymme, att den får fortsätta
              att utvidga sig. Man medverkar till att grova brottslingar får
              fortsätta att komma på nya idéer, nya sätt att arbeta över gränserna,
              nya sätt att sälja sina sexslavar. Om polisen försöker hindra
              det på ett sätt hittar de nya vägar och så vidare.
            </seg>
            <seg n="8209082b">
              Det är faktiskt så. Då måste vi möta det, och det är en balansgång.
              Men jag tycker, inte minst i det här ärendet, att regeringen i
              sin proposition beskriver detta väl, att vi har uppnått balansen.
              Det handlar om proportionaliteten och subsidiariteten. Vi kan
              ju inte klara det på egen hand, så där faller subsidiaritetsargumentet,
              kan man säga.
            </seg>
            <seg n="b8af3b77">
              Man tar på sig ett ansvar, tycker jag. Man ska debattera. Man
              ska hitta en balans. Men man kan inte bara säga nej till allt.
              Det är det som är min viktigaste punkt när jag talar om detta.
            </seg>
            <seg n="1fb6ccac">
              När det gäller utvecklingen mot en europeisk polismakt hävdar
              jag fortfarande detta. Den kan diskuteras. Visst finns det enskilda
              personer och politiker som skulle tycka att det vore bra, men
              vartenda medlemsland slår väldigt starkt vakt om att vara självbestämmande
              när det gäller sitt rättsväsende. Därför håller man igen. Vissa
              små förändringar till utvidgat samarbete diskuteras, som jag sade,
              i åratal innan man till slut bestämmer sig för att ta det här
              lilla steget.
            </seg>
          </u>
          <note type="speaker" n="0900496e">
            Anf. 81 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-2c7bccea451c0244-6" n="22b55a81">
            <seg n="a8ba26cd">
              Fru talman! Jag ska först ta diskussionen om att man tar på sig
              ett ansvar om man säger nej och att man har varit kritisk i det
              här och att det i just det här förslaget finns en väldigt bra
              balans.
            </seg>
            <seg n="4a474562">
              Integritetsskyddskommittén återkommer jag till många gånger.
              Den var helt enig. På förslag efter förslag nästan som vi hade
              fattat beslut om i den här svenska riksdagen hade man brustit
              i att göra de analyser och avvägningar som finns. Jag kommer,
              fru talman, att så länge vi inte får de ordentliga analyserna
              och avvägningarna fortsätta att hävda att vi också måste lyfta
              upp integritetsskyddet.
            </seg>
            <seg n="9a8796f7">
              Jag betonar det kanske mer än andra. Det beror på att det har
              varit alldeles för få som har betonat det. Om alla tog ett större
              gemensamt ansvar när det gällde de frågorna kanske man också någon
              gång hade kunnat prata om något annat.
            </seg>
            <seg n="84ebfb40">
              När det gäller skyddsreglerna, som Inger Davidson också tog upp,
              finns det artiklar som talar om vilka regler det finns för lagring,
              hur länge man får använda uppgiften, hur man får använda den.
              Hade det inte funnits det hade det verkligen varit skrämmande.
            </seg>
            <seg n="1feee41c">
              Det jag pratade om i mitt anförande och som jag har lyft upp
              handlar om hur många myndigheter det är som kommer att få åtkomst
              till det, hur många fler personer än tidigare. Vi gör alltid den
              avvägningen när man har stora gemensamma register. Vi har diskuterat
              vem som ska få åtkomst när det gäller skattemyndigheten och när
              det gäller brottsbekämpningen i Sverige.
            </seg>
            <seg n="c2ca0cd6">
              Det jag har pekat på i debatten är att det är en oerhört stor
              utvidgning. Det är oerhört många fler som kommer att få direktåtkomst.
              Det poängterar man själv i betänkandet kommer att vara avgörande.
            </seg>
            <seg n="f9f4728d">
              Vi kan ha olika uppfattningar. Vi har uppfattningen att det här
              borde man ha utrett mycket bättre än vad man har gjort i förslaget.
              Vi ser att det finns ett problem när det gäller integritetsaspekten.
            </seg>
          </u>
          <note type="speaker" n="c09d2567">
            Anf. 82 INGER DAVIDSON (kd) replik:
          </note>
          <u who="inger_davidson_cc5049" xml:id="i-9f726cc2d472bc1e-2" n="8feb27ae">
            <seg n="7677650f">
              Fru talman! Det var en intressant svängning av debatten. Alldeles
              nyss fanns det inget skydd alls. Det fanns inga bestämmelser om
              sekretess, dataskydd eller någonting sådant. Allting svävade på
              moln i luften.
            </seg>
            <seg n="7a58ee19">
              Nu har jag räknat upp alla artiklar som faktiskt finns, där man
              också tar upp vilka myndigheter som ska vara behöriga. Man tar
              upp vad syftet måste vara. Man säger att basen måste vara Europarådets
              konvention om dataskydd som ska ligga som en lägsta nivå. Man
              får gärna ha högre, men man måste ha den lägsta nivån enligt Europarådets
              konvention, och så vidare. Det är ett antal artiklar.
            </seg>
            <seg n="5b4d3c08">
              Så vi är inte fullständigt oansvariga på den här sidan och tycker
              att man inte behöver något skydd. Det är inte heller så att jag
              inte värnar om den personliga integriteten. Det gör jag verkligen.
              Jag har läst väldigt noga just för att jag ville se vad det fanns
              för skrivningar om det.
            </seg>
            <seg n="e7510705">
              Det finns skrivningar som ska ta hänsyn till och värna den personliga
              integriteten och också ge dem som drabbas av detta möjlighet att
              överklaga och få sin sak prövad. Det tycker jag är väldigt viktiga
              delar av detta.
            </seg>
            <seg n="27168fbb">
              Jag är glad att vi kommer att fatta det här beslutet, att oppositionen
              inte får igenom sitt tvärstopp för det hela. Det skulle fördröja
              den här viktiga utvecklingen av samarbetet med flera år.
            </seg>
          </u>
          <note n="cd114c0f">
            Överläggningen var härmed avslutad.
          </note>
          <note n="a105e821">
            15 § Bordläggning och beslut om förlängd motionstid
          </note>
          <note n="8e353431">
            Anmäldes och bordlades
          </note>
          <note n="560a9189">
            Kammaren biföll talmannens förslag att motionstiden för ovanstående
            proposition och framställning skulle förlängas till onsdagen den
            4 juni .
          </note>
          <note n="95621280">
            16 § Anmälan om frågor för skriftliga svar
          </note>
          <note n="b23f0d5f">
            Anmäldes att följande frågor för skriftliga svar framställts
          </note>
          <note n="bcae60d8">
            den 16 maj
          </note>
          <note n="f6283132">
            Matilda Ernkrans
          </note>
          <note n="af63dea0">
            Anneli Särnblad
          </note>
          <note n="479eb084">
            Maryam Yazdanfar
          </note>
          <note n="4ac75e44">
            Staffan Danielsson
          </note>
          <note n="99d58423">
            Lars Mejern Larsson
          </note>
          <note n="e3a99d5e">
            Birgitta Ohlsson
          </note>
          <note n="e3a99d5e">
            Birgitta Ohlsson
          </note>
          <note n="8fa266fa">
            Frågorna redovisas i bilaga som fogats till riksdagens snabbprotokoll
            tisdagen den 20 maj.
          </note>
          <note n="09b6e458">
            17 § Kammaren åtskildes kl. 16.23.
          </note>
          <note n="8feff9cb">
            Förhandlingarna leddes
          </note>
          <note n="a866148c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
