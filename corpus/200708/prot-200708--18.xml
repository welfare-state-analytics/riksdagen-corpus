<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--18</head>
          <docDate when="2007-10-30">2007-10-30</docDate>
        </div>
      </front>
      <body>
        <div>
          <note n="0024d1b8">
            ﻿
          </note>
          <note n="fa06226b">
            Riksdagens protokoll
          </note>
          <note n="56fd7d99">
            2007/08:18
          </note>
          <note type="date" n="02fd0c26">
            Tisdagen den 30 oktober
          </note>
          <note n="5e6066be">
            Kl. 13:30 - 18:56
          </note>
          <note n="9b4db49f">
            1 § Justering av protokoll
          </note>
          <note n="73929fd1">
            Justerades protokollen för den 23 och 24 oktober.
          </note>
          <note n="bc11b196">
            2 § Återkallelse av motion
          </note>
          <note n="a054af7b">
            Andre vice talmannen anmälde att Lars Wegendal (s) i skrivelse
            den 26 oktober återkallat den av honom väckta motionen 2007/08:K6
            Tv tillgänglig för alla Tillstånd för digital marksänd tv.
          </note>
          <note n="ade37efd">
            Andre vice talmannen meddelade att talmannen avskrivit denna
            motion.
          </note>
          <note n="142109f5">
            Skrivelsen lades till handlingarna.
          </note>
          <note n="c708259f">
            3 § Anmälan om fördröjt svar på interpellation
          </note>
          <note n="6b1a2102">
            Till riksdagen hade inkommit följande skrivelse:
          </note>
          <note n="3b0fd1be">
            Interpellation 2007/08:59
          </note>
          <note n="a22f688b">
            Interpellation 2007/08:59 Försäljning av JAS Gripen till Thailand
          </note>
          <note n="87297a17">
            Interpellationen kommer att besvaras tisdagen den 13 november
            2007.
          </note>
          <note n="9a060fa2">
            Skälet till dröjsmålet är utlandsresa.
          </note>
          <note n="ccc252de">
            Ewa Björling
          </note>
          <note n="f04b8d4a">
            4 § Svar på interpellation 2007/08:46 om låginkomsttagares ställning
            på bostadsmarknaden
          </note>
          <note type="speaker" n="90ef51c8">
            Anf. 1 Statsrådet MATS ODELL (kd):
          </note>
          <u who="mats_odell_kommun_bost" xml:id="i-6f7885e14661e7d6-0" n="acbc524c">
            <seg n="841d023b">
              Fru talman! Hillevi Larsson har frågat mig vilka åtgärder jag
              avser att vidta för att ungdomar och grupper med låga inkomster
              ska ha möjlighet att efterfråga ett eget boende i storstäderna
              och i synnerhet i innerstäderna. Interpellanten har även frågat
              mig vilka åtgärder jag avser att vidta för att den rådande utvecklingen
              inte ska skapa ökade klyftor mellan olika socialgrupper i samhället
              med avseende på val av boendeområde.
            </seg>
            <seg n="a83a2ceb">
              Regeringens svar på dessa frågeställningar är dels en jobbpolitik
              som syftar till att bryta utanförskapet och få fler personer i
              arbete, dels en bostadspolitik som syftar till att förbättra bostadsmarknadens
              funktionssätt.
            </seg>
            <seg n="1cded420">
              Regeringens satsningar inom jobbpolitiken omfattar bland annat
              särskilda insatser för att bekämpa ungdomsarbetslösheten. Under
              det senaste året har den öppna arbetslösheten sjunkit kraftigt.
              Vi har fler sysselsatta än någonsin, och ungdomarnas situation
              på arbetsmarknaden har förbättrats avsevärt. På ett år har den
              öppna arbetslösheten bland ungdomar mellan 16 och 24 år minskat
              från 13,7 till 11,5 procent. En anställning ger ökade möjligheter
              att efterfråga en bostad och att etablera sig på bostadsmarknaden
              i den upplåtelseform som man själv önskar.
            </seg>
            <seg n="c99c62f5">
              Den generella målsättningen med regeringens bostadspolitik är
              att få till stånd en fungerande bostadsmarknad med långsiktigt
              stabila villkor för ägande och byggande av bostäder där snedvridande
              subventioner och detaljregleringar avskaffas. Denna inriktning
              förbättrar möjligheterna för bostadsbyggande oavsett upplåtelseform
              och ägarkategori. Vidare vill regeringen underlätta etablering
              på bostadsmarknaden och öka hushållens möjligheter att välja det
              boende som man själv vill ha.
            </seg>
            <seg n="272f1674">
              Valfriheten på bostadsmarknaden ska förstärkas och möjligheterna
              att äga den egna bostaden ska underlättas. Stöd inom bostadssektorn
              ska främst riktas till hushållen. Regeringen har därför infört
              kommunala hyresgarantier för de hushåll som har svårt att få hyreskontrakt,
              och för dem som köper bostad för första gången föreslår regeringen
              så kallade förvärvsgarantier.
            </seg>
            <seg n="5f1e625f">
              Genom en lagändring har kommunerna nu möjligheter att ställa
              ut hyresgarantier för att stödja de hushåll som inte lyckats etablera
              sig på bostadsmarknaden. Regeringen avsätter 100 miljoner kronor
              årligen för ett statligt bidrag till de kommuner som väljer att
              ställa ut kommunala hyresgarantier.
            </seg>
            <seg n="3cf492ba">
              I budgetpropositionen för 2008 har regeringen lagt fram ett förslag
              om förvärvsgarantier. Förslaget innebär att staten från och med
              den 1 mars 2008 ska kunna ställa ut kreditgarantier till kreditinstitut
              som lånar ut pengar till enskilda för förvärv av bostad. Syftet
              med garantin är att underlätta etablering och skapa ökad valfrihet
              för konsumenterna på bostadsmarknaden. Genom förvärvsgarantierna
              får förstagångsköpare, som exempelvis unga vuxna, och hyresgäster
              som vill ombilda till bostadsrätt bättre förutsättningar att skaffa
              sig en ägd bostad.
            </seg>
            <seg n="83c0da7c">
              Avslutningsvis vill jag poängtera att regeringens bostadspolitiska
              ambition, att få till stånd en fungerande bostadsmarknad, omfattar
              samtliga upplåtelseformer. Regeringen anser att hyresrätten som
              upplåtelseform är central för en flexibel bostadsmarknad och en
              väl fungerande arbetsmarknad och vill utveckla hyresboendet också
              i framtiden.
            </seg>
          </u>
          <note type="speaker" n="bba9146b">
            Anf. 2 HILLEVI LARSSON (s):
          </note>
          <u who="hillevi_larsson_9ae9e2" xml:id="i-896aae949524711e-0" n="9da46682">
            <seg n="959254c5">
              Fru talman! Jag har skrivit den här interpellationen för att
              situationen blir alltmer desperat. Vi märker hur trycket ökar,
              inte minst i storstadsregionerna. Det är låginkomsttagarna som
              hamnar mest i kläm, inte minst ungdomar. I den här situationen
              måste man titta på vad det finns behov av. Det är väldigt uppenbart
              att det största behovet är billiga hyreslägenheter. Det är där
              trycket är som störst, och det är där människor har svårast att
              komma till. När det gäller bostadsrätter, villor och radhus är
              priserna visserligen upptrissade, men de som har råd att efterfråga
              de formerna har mycket lättare att ta sig in. De som inte har
              den möjligheten har väldigt stora problem.
            </seg>
            <seg n="d2282cde">
              Det här som kallas snedvridande subventioner och detaljregleringar
              handlar just om att få fram billiga hyresrätter som folk har råd
              att bo i. Dessa måste bli fler, och man måste göra vad man kan
              för att få ned hyrorna. Det som då kallas snedvridning har faktiskt
              lett till att det har byggts många hyresrätter de senaste åren
              just på grund av det stöd från samhället som har funnits, byggstöd,
              för att få till stånd det här. Verkligheten är tyvärr så krass
              att byggherrarna ser på det här utifrån att de ska få sina byggprojekt
              att gå runt. Ser de att de inte får någon lönsamhet i projektet
              bygger de hellre bostadsrätter, villor och radhus än billiga hyresrätter.
              Självklart kan man även tänka sig dyra hyresrätter, men dem kan
              ju inte låginkomsttagare efterfråga. Redan i dag ser man ju att
              det är en drastisk minskning av byggandet av hyresrätter. Det
              är det som jag ser som det mest allvarliga med regeringens politik.
            </seg>
            <seg n="aee7c076">
              Jag tycker inte heller riktigt att jag har fått svar på mina
              frågor. Jag ställde ju frågan om hur ungdomar och grupper med
              låga inkomster ska kunna efterfråga ett eget boende i storstäderna
              och i synnerhet i innerstäderna. Der var ju den första frågan.
              I stället gör man nu så att man säljer ut allmännyttan, som har
              garanterat att även människor med normala och låga inkomster kan
              bo i innerstaden i de större städerna. Det är alltså en stor risk
              att sälja ut, och även ombildningar av hyresrätter till bostadsrätter
              är en stor risk. Då minskar man beståndet av hyresrätter, och
              risken är ju också att priserna i framtiden trissas upp även där
              så att låginkomsttagarna helt enkelt inte kommer in i innerkärnorna
              i staden.
            </seg>
            <seg n="a965f422">
              Den andra frågan som jag ställde var hur vi ska kunna minska
              klyftorna mellan olika socialgrupper så att det inte blir en uppdelning
              i olika boendeområden. Den uppdelningen ser vi redan i dag, och
              jag upplever att den håller på att förstärkas hela tiden. Jag
              skulle vilja säga att jag över huvud taget inte har fått något
              svar från regeringen på just den frågan, alltså om segregationen,
              som det kallas, på bostadsmarknaden.
            </seg>
            <seg n="61bdc31e">
              Sedan vill jag säga något om de hyresgarantier som nämns, alltså
              att man från offentligt håll garanterar hyran för låginkomsttagare
              eller människor som inte har fast jobb. Det är bra, men det är
              fel, tycker jag, att det är frivilligt för kommunerna. Jag tycker
              att det borde vara obligatoriskt. Det här med förvärvsgarantier
              handlar om att garantera ett lån för låginkomsttagare som inte
              har de ekonomiska möjligheterna eller, framför allt, som inte
              blir beviljade ett lån.
            </seg>
            <seg n="3992e81e">
              Jag vill säga att det kan finnas fördelar med det här, men det
              finns också många nackdelar. Framför allt detta att man inte gör
              någonting när det gäller hyresrätterna innebär att man ytterligare
              ger sig på hyresrätten som boendeform.
            </seg>
          </u>
          <note type="speaker" n="1f75f9bc">
            Anf. 3 Statsrådet MATS ODELL (kd):
          </note>
          <u who="mats_odell_kommun_bost" xml:id="i-6f7885e14661e7d6-1" n="acbc524c">
            <seg n="aae5fd58">
              Fru talman! Det är en intressant interpellation som Hillevi Larsson
              har skrivit. Den tar upp viktiga frågor. Problemet är den situation
              som vi fick överta på bostadsmarknaden med 200 000 människor i
              bostadskö i Helsingfors. Vi har en situation där vi strukturellt
              i Sverige bygger för ungefär 3 procent av bruttonationalprodukten.
              I våra grannländer bygger man för ungefär 6 procent av bruttonationalprodukten.
            </seg>
            <seg n="a6dd5668">
              Det är sviterna av det som egentligen är grunden till Hillevi
              Larssons interpellation. Varför har vi fört en bostadspolitik
              i Sverige som har lett till att det har byggts ungefär hälften
              så mycket per invånare som i Danmark, Finland och Norge? I Norge
              har man byggt nästan lika många bostäder för hälften så många
              norrmän som vi har byggt i Sverige för dubbelt så många svenskar.
            </seg>
            <seg n="c5fd82bf">
              Det är sviterna av detta, fru talman, som vi nu diskuterar.
            </seg>
            <seg n="7faa333f">
              Det behövs billiga hyresrätter i innerstäderna, säger Hillevi
              Larsson. Då talar vi inte om nyproduktion utan om lägenheter som
              är begagnade. De blir lediga för unga människor endast om det
              byggs sådant som de som bor i de små lägenheterna vill flytta
              till. Att bygga nya lägenheter i innerstäderna är ingen lätt uppgift.
              Det inser vi alla.
            </seg>
            <seg n="1ca380f3">
              Hillevi Larsson säger att hyresrätterna är på undantag i Sverige.
              Vi har 1,4 miljoner hyresrätter i vårt land. Ryktet om hyresrättens
              död är betydligt överdrivet. Det är egentligen enbart i Storstockholm
              som det byggs fler bostadsrätter än hyresrätter. I Storgöteborg
              och Stormalmö byggs det ungefär lika många bostadsrätter som hyresrätter.
              I hela övriga landet byggs det 65 procent fler hyresrätter än
              bostadsrätter. Situationen är inte så mörk som Hillevi Larsson
              gör den till.
            </seg>
            <seg n="9f2f55ea">
              Det verkliga utanförskapet är när man är arbetslös. Där har vi
              ett stort bekymmer. Den arbetslöshet som har rått i vårt land,
              inte minst bland ungdomar, konstituerar de stora klyftorna och
              det stora utanförskapet. Där har vår regering vidtagit ett antal
              åtgärder som har gett resultat.
            </seg>
            <seg n="c65c553d">
              Ombildning från hyresrätt till bostadsrätt förekommer, men inte
              alls i den omfattning som man har befarat från bland annat Hillevi
              Larssons sida. Helsingforss stad har ombildningskontor i Rinkeby
              till exempel. Det är en medveten politik för att försöka stabilisera
              områden som tidigare har haft en väldigt stor genomflyttning.
              Vi tror att det är viktigt att det finns möjlighet för den som
              har fått fast mark under fötterna att också känna den trygghet
              som det innebär att äga sin bostad.
            </seg>
            <seg n="737f8de6">
              Jag tror att ägarlägenheter kommer att spela en viktig roll.
              Det kommer också att innebära att det investeras mer i bostäder.
              På så vis ökar den rörlighet på bostadsmarknaden som gör att de
              mindre, billiga lägenheterna i innerstäderna kan bli frigjorda
              för unga medborgare som söker just en sådan bostad.
            </seg>
          </u>
          <note type="speaker" n="b356b276">
            Anf. 4 HILLEVI LARSSON (s):
          </note>
          <u who="hillevi_larsson_9ae9e2" xml:id="i-896aae949524711e-1" n="9da46682">
            <seg n="384b4ce5">
              Fru talman! Det intressanta är att titta på hur verkligheten
              ser ut. Det är ett faktum att byggandet av hyresrätter har minskat.
              Det är ett faktum på alla håll. Inte minst i Malmö, som jag kommer
              ifrån, har minskningen varit väldigt tydlig. Det har ett starkt
              samband med regeringens omläggning av politiken.
            </seg>
            <seg n="5287b247">
              Det är viktigt att se till syftet med det man gör. Om man uppnår
              ett gott syfte med den förda politiken tycker jag att man ska
              tänka sig för innan man avvecklar den. Under de senaste åren har
              vi sett ett ökat byggande av hyresrätter. Jag håller med om att
              det innan dess var alldeles för dåligt. Då inrättades stöd för
              att uppmuntra till byggande av billiga hyresrätter. Det kom till
              mer byggande. Nu minskar det igen.
            </seg>
            <seg n="6e19c69f">
              Det är synd att man dömer ut de instrument vi har som politiker
              att försöka tillgodose de behov som medborgarna har.
            </seg>
            <seg n="67dd8494">
              När det gäller att äga sin lägenhet vill jag säga att många studenter
              redan har tagit lån. Återbetalningskraven är sådana att det är
              ganska tufft att ta lån. Det är inte riktigt realistiskt att man
              dessutom ska ta lån för att köpa en bostadsrätt i en stad där
              man kanske bara ska bo några år. Ofta flyttar ju studenter till
              den stad där man studerar. Det som ungdomar och studenter efterfrågar
              är billiga hyreslägenheter som de kan bo i medan de studerar på
              en ort.
            </seg>
            <seg n="0c71ccf1">
              Regeringen har inte kommit med någon lösning på det problemet.
              Mycket handlar om att öka ägandet, väldigt lite om hyresrätter.
            </seg>
            <seg n="f8ecb6d3">
              Rörligheten på bostadsmarknaden och även på arbetsmarknaden är
              helt beroende av att det finns hyreslägenheter, inte minst i storstadsregionerna.
            </seg>
            <seg n="2d999f3e">
              En del av regeringens nya politik är att man från dag ett när
              man blir arbetslös ska vara beredd att flytta för att ta ett nytt
              jobb. Då är man ju helt beroende av att få en lägenhet. Många
              har inte fasta jobb. Det gäller även dem som har jobb. Det blir
              svårt ekonomiskt och när det gäller att få lån.
            </seg>
            <seg n="6208db1f">
              Jag tror att man bör se över tryggheten på arbetsmarknaden och
              se till även den sidan av saken. Självklart gäller det även boendesituationen.
            </seg>
            <seg n="34f7cd71">
              Det är egentligen ganska enkelt. Det handlar om att lyssna till
              vad människor vill ha. Det stora behovet är hyreslägenheter som
              ligger relativt centralt, nära där man arbetar, till rimliga priser.
            </seg>
            <seg n="080da87f">
              Trycket på bostadsmarknaden är otroligt hårt. Det leder till
              att det är svårt att komma till. Vi får stora klyftor där vissa
              kan välja och vraka, andra får vänta och stå utanför. Många flyttar
              runt på andrahandskontrakt. Regeringen har avvisat att det ska
              bli ännu mer lönsamt att inhysa låginkomsttagare i sin lägenhet
              och hyra ut ett rum till exempel till en student. Det är ingen
              ultimat lösning med tanke på att många studenter är i 2530-årsåldern
              och till och med har börjat bilda familj.
            </seg>
            <seg n="152eeb58">
              Jag skulle vilja se att man kom till grundfrågan, nämligen hyresrätter.
              Det är där behoven finns. Det enda som finns är hyresgarantier,
              men det är frivilligt för kommunerna. Det borde vara obligatoriskt.
            </seg>
            <seg n="653603c3">
              Jag skulle gärna vilja ha svar på detta. Nyckeln till att minska
              segregationen är att ungdomar kan bo även i staden och inte utanför.
            </seg>
          </u>
          <note type="speaker" n="fdf0b5af">
            Anf. 5 Statsrådet MATS ODELL (kd):
          </note>
          <u who="mats_odell_kommun_bost" xml:id="i-6f7885e14661e7d6-2" n="acbc524c">
            <seg n="5cb61380">
              Fru talman! Byggandet av hyresrätter minskar, säger Hillevi Larsson.
              Det stämmer såtillvida att vi ser en nedgång mellan Boverkets
              prognos i maj och den i september. Vad ser vi där? Vi ser att
              i den högkonjunktur som vi nu befinner oss i har det varit en
              boom i bostadsbyggandet och byggandet över huvud taget. Det liknar
              överhettning. Det har nu slagit ut i ökade materialpriser och
              allt större problem för företagen att få tag på arbetskraft med
              rätt utbildning. Det leder till att kostnaderna för att bygga
              har skjutit i höjden av orsaker som man naturligtvis kan diskutera.
            </seg>
            <seg n="1ed28382">
              Jag menar att den förra regeringen begick stora misstag på jobbpolitikens
              område som ledde till ett alldeles för stort utanförskap. Det
              är grunden till klyftorna i samhället. Det var faktiskt också
              en utbildningspolitik som nedprioriterade de praktiska yrkenas
              utbildning. Det har gjort att vi har stor brist på den typen av
              arbetskraft i dag. Vi har flaskhalsar i byggsektorn. Det handlar
              om elektriker, rörmokare och andra praktiska yrkeskompetenser
              som stoppar upp byggandet för närvarande.
            </seg>
            <seg n="bbb78993">
              Det är en konjunkturdel som inte kan lösas genom att vi häller
              in nya statliga miljarder i systemet, vilket Hillevi Larsson tycks
              vara inne på. Det går inte att genom nya subventioner åstadkomma
              en förbättring av byggandet när vi har en överhettning av marknaden.
            </seg>
            <seg n="1b344a25">
              Hillevi Larsson vill tillbaka till den tid när politikerna styrde
              bostadsbyggandet, när vi hade miljarder i subventioner till bostadsbyggande
              till företag som gav miljardvinster. Det är ganska paradoxalt.
            </seg>
            <seg n="b6a8c5da">
              Nu har vi kommit till en situation där vi håller på att etablera
              stabila, långsiktiga och goda regler och villkor för bostadsbyggande,
              och det har visat sig att bostadsbyggandet har ökat.
            </seg>
            <seg n="44b34cee">
              Jag tror faktiskt inte heller att en socialdemokratisk regering
              skulle vara beredd att gå in och starta nya massiva subventionsprogram
              för bostadsbyggande. Jag tror att den tiden ligger bakom oss.
              Det enda rimliga är det som vår regering har gjort, nämligen att
              i stället titta på hushållen. I stället för att ge pengar till
              byggföretagen är vi beredda att satsa på de hushåll som behöver
              stöd för att kunna efterfråga bostäder.
            </seg>
            <seg n="a5aa2eaf">
              Då är Hillevi Larsson inne på att många inte har fasta jobb.
              Nej, det stämmer. I en snabb expansion av arbetsmarknaden har
              vi också den typen av jobb som växer. Därför har vi utformat två
              system för detta. Det ena är hyresgarantier. Kommunen kan utfärda
              sådana garantier för exempelvis unga människor som har en eller
              flera timanställningar men inte ett fast arbete. Man ska då kunna
              få ett förstahandskontrakt om man har betalningsförmåga. Det andra
              är förvärvsgarantier om man vill vara med exempelvis vid en ombildning
              av hyresrätter till bostadsrätter och inte får ett banklån på
              grund av att man inte har fast jobb. Där vill vi vara med och
              stödja, och det tror vi är en bättre väg än att satsa miljard
              på miljard till företag som redan har gjort jättestora vinster.
              Vi tror att det är en ineffektiv väg. Den skapar också en bostadsproduktion
              som egentligen inte är ändamålsenlig.
            </seg>
            <seg n="bf8e8bf5">
              Vi ser detta bland annat i Malmö där MKB med kloka socialdemokratiska
              politiker har gått emot den förra socialdemokratiska regeringens
              politik och har genomfört ett mycket bredare program av bostadsbyggande
              som också gör att bostadsmarknaden i Malmö fungerar bättre än
              på många andra håll i landet.
            </seg>
          </u>
          <note type="speaker" n="47d78c88">
            Anf. 6 HILLEVI LARSSON (s):
          </note>
          <u who="hillevi_larsson_9ae9e2" xml:id="i-896aae949524711e-2" n="9da46682">
            <seg n="d0c9d2bc">
              Fru talman! Först vill jag säga: Vad hjälper det att man ger
              hushållen ekonomiskt stöd, vilket det talas om, för att kunna
              efterfråga en hyresrätt när det inte finns några hyresrätter att
              efterfråga om det inte byggs några hyresrätter? Att man går in
              med till exempel en hyresgaranti leder inte till att byggföretagen
              bygger, utan de utgår från lönsamhet. Då handlar det om nivån
              på hyran. Detta handlar bara om att garantera att hyran över huvud
              taget betalas in, alltså att man ger pengar till den som betalar
              hyran. Det handlar bara om en garanti att man ska få komma in.
              Men detta leder inte till att det byggs mer, och grundproblemet
              är ändå att man drar undan mattan för byggandet. Detta är svart
              på vitt byggandet av hyresrätter har minskat. Tycker man att det
              är positivt är det väl en bra politik som regeringen för, men
              jag tycker inte att det är ultimat.
            </seg>
            <seg n="c92292a8">
              Den öppna långtidsarbetslösheten bland ungdomar har ökat markant.
              Det finns alltså väldigt många ungdomar som står utanför. När
              det gäller utbildningar för framtidens jobb har man gjort kraftiga
              neddragningar just i fråga om arbetsmarknadsutbildningar som handlar
              om att de arbetslösa ska kunna komma i fråga för de nya jobben.
              Detta känner jag oro för.
            </seg>
            <seg n="93e71596">
              När det gäller att köpa sin lägenhet är det klart att om man
              bor i Helsingforss innerstad, i ett attraktivt läge, och får möjlighet
              att ombilda från hyresrätt till bostadsrätt är det ett klipp för
              de flesta, för dem som har råd att gå in och göra detta köp. Men
              om man bor utanför städerna, i förorterna, är det inte säkert
              att det verkligen är ett klipp. Det finns stora renoveringsbehov.
              Det kan vara väldigt svårt att göra sig av med lägenheten. Den
              kan sjunka ytterligare i värde, och då är man fast i en fälla
              som jag tror drabbar låginkomsttagare extra hårt. Det är därför,
              än en gång, hyresrätter som måste till.
            </seg>
          </u>
          <note type="speaker" n="21ea2d7e">
            Anf. 7 Statsrådet MATS ODELL (kd):
          </note>
          <u who="mats_odell_kommun_bost" xml:id="i-6f7885e14661e7d6-3" n="acbc524c">
            <seg n="febbae58">
              Fru talman! Ett tag lät det som om Hillevi Larsson förespråkade
              marknadshyror, men jag antar att det nog inte var riktigt meningen.
            </seg>
            <seg n="59eaa7a7">
              Grunden för att bostadsmarknaden ska fungera är att människor
              har arbete. Å andra sidan är det viktigt att det finns hyresrätter
              väl spridda över landet så att man kan få tag i en bostad där
              det finns ett jobb. Jag tror att Hillevi Larsson och jag är helt
              överens om att hyresrätten behöver utvecklas. Det är någonting
              som vi arbetar med i regeringen, och vi kommer så småningom också
              att återkomma till riksdagen med konkreta förslag på detta område.
              Dock är det inte möjligt att i en överhettning, Hillevi Larsson,
              åstadkomma ett ökat byggande om det är brist på arbetskraft och
              om materialkostnaderna har ökat så att kalkylerna inte håller.
              Då senarelägger man detta. Vi får väl se hur Boverkets prognos
              som kommer inom en inte alltför avlägsen framtiden ser ut.
            </seg>
            <seg n="6aa797ba">
              Det viktigaste är att skapa förutsättningar för ett ökat byggande.
              Vi måste komma upp i de nivåer som finns i vår nära omvärld, nivåer
              som finns i Danmark, Finland och Norge. Då handlar det om att
              öka mångfalden av upplåtelseformer. Vi har talat om ägarlägenheter.
              Vi har talat om en snabbare planprocess, vilket är någonting som
              regeringen arbetar med. Vi har också talat om att ge de hushåll
              som ska köpa sin första bostad möjligheter genom förvärvsgarantier.
              Vi har talat om, föreslagit och genomfört möjligheter till hyresgarantier.
            </seg>
            <seg n="2a24b4fa">
              Fru talman! Jag menar att regeringen arbetar för en social bostadspolitik,
              ett ökat bostadsbyggande och stabila villkor som gör att vi på
              lång sikt kommer att se ett kraftigt ökat byggande i Sverige.
            </seg>
          </u>
          <note n="2bcbd0e8">
            Överläggningen var härmed avslutad.
          </note>
          <note n="face7e4f">
            5 § Svar på interpellation 2007/08:47 om golf som avdragsberättigad
            friskvård
          </note>
          <note type="speaker" n="79e81a0f">
            Anf. 8 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-4" n="1f593a84">
            <seg n="47fca186">
              Fru talman! Carl B Hamilton har frågat mig om jag avser att vidta
              sådan åtgärd, eller ta initiativ till att ändra annan relevant
              regel eller instruktion, så att golf godkänns som avdragsberättigad
              motionssport.
            </seg>
            <seg n="c5adb8b7">
              Inkomstbeskattningen bör vara enhetlig och neutral. För att undvika
              att lön omvandlas till förmåner ska enligt huvudregeln alla förmåner
              tas upp till beskattning hos den anställde. Personalvårdsförmåner
              är undantagna från beskattning. Anledningen är att ge arbetsgivarna
              en möjlighet att tillhandahålla vissa förmåner i syfte att få
              en friskare och mer välmående personal.
            </seg>
            <seg n="c3c04fc3">
              Det är viktigt att skilja mellan vad som är personalvårdsförmåner
              och vad som är personliga levnadskostnader. Personliga levnadskostnader
              är bland annat kostnader för fritidsintressen, till exempel att
              utöva en viss sport eller annan aktivitet. Om en arbetsgivare
              bekostar sådana aktiviteter är det en skattepliktig förmån för
              den anställde och inte en personalvårdsförmån.
            </seg>
            <seg n="80639861">
              Gränsdragningen för vilken typ av motionsutövning som ska anses
              utgöra personalvårdsförmån är svår men behövs för att avgränsa
              personalvård i förhållande till personliga levnadskostnader. Gränsen
              har bestämts till att det ska vara fråga om enklare motionsidrott
              som kan utövas av i stort sett var och en. I detta ligger att
              inslaget av rekreation inte får vara för stort. Vad som är enklare
              motionsidrott är ytterst en fråga för rättstillämpningen att avgöra.
              Sporter som kräver dyrbarare anläggningar och utrustning har inte
              ansetts vara av enklare slag.
            </seg>
            <seg n="38f559ee">
              Jag anser inte att det finns någon anledning att ändra på gällande
              principer på detta område. Jag avser därför inte att ta några
              initiativ till förändring av skattereglerna.
            </seg>
          </u>
          <note type="speaker" n="10f07a7e">
            Anf. 9 CARL B HAMILTON (fp):
          </note>
          <u who="unknown" xml:id="i-bfb29b7468c61dd5-0" n="8e9337c9">
            <seg n="6be14cf6">
              Fru talman! Tack för det nedslående svaret. Det är dock inte
              så nedslående, och det är av två skäl. Det första är att det bygger
              på en felaktig verklighetsbeskrivning år 2007, och det är alltså
              en oriktig saklig grund för detta svar. Det andra är att jag vet
              att finansministern är en stark anhängare av en evidensbaserad
              politik, det vill säga en politik som tar sin utgångspunkt i fakta
              och erfarenheter. Dessa två punkter tillsammans talar för en förändrad
              inställning hos finansministern om vi bara kunde upplysa honom
              om de faktiska omständigheterna.
            </seg>
            <seg n="ad30dcf6">
              När det gäller kriterierna för vilka sporter som är berättigade
              till detta avdrag är golf ingen avancerad sport kriteriet är att
              det ska vara en enkel sport som inte nödvändigtvis drar höga kostnader,
              det vill säga skulle ha mindre värde, som det står i kriteriesamlingen
              jämfört med de avdragsberättigade sporterna tennis, badminton,
              squash eller lagidrotter. Tennis-, squash- och badmintontimmar
              och racketar kostar pengar. Lagsporter kostar också pengar. Golf
              kräver inte dyrare utrustning än dessa sporter, och kostnaden
              per speltillfälle är inte hög jämfört med de andra sporterna.
            </seg>
            <seg n="50635222">
              Summan av kardemumman är att det är fullständigt godtyckligt
              vilka sporter som inkluderas och inte inkluderas. Då kan man göra
              två saker: Man kan lägga ned hela systemet med ett sådant här
              avdrag eller se till att det blir likaberättigat.
            </seg>
            <seg n="b2915e08">
              De tidigare finansministrarna Ringholm och Nuder gjorde avgränsningen
              helt godtyckligt, enligt min mening, och också ganska fördomsfullt.
              Det framgår av argumentationen i olika debatter som vi har haft
              tidigare här i kammaren.
            </seg>
            <seg n="263bb165">
              Skatteutskottet skrev förra året att det skulle vara en sport
              som i stort sett var och en skulle kunna utöva. Det är alltså
              600 000 utövare. Det är den näst största idrotten i Sverige efter
              fotboll, och det är den tredje största kvinnoidrotten 160 000
              kvinnliga utövare. Då är frågan: Varför ska just denna sport som
              mot bakgrund av dessa siffror måste kunna betraktas som en folksport,
              särskilt bland kvinnor, stigmatiseras jämfört med de andra?
            </seg>
            <seg n="a05707f2">
              Med de uppsatta kriterier som finns menar jag att finansministerns
              svar utgår från en olycklig och felaktig information. Skatteutskottet
              har på ett mjukt sätt kritiserat den nuvarande ordningen i ett
              uttalande förra året, och jag ska återkomma till skatteutskottets
              argumentation i mitt nästa inlägg.
            </seg>
          </u>
          <note type="speaker" n="29285062">
            Anf. 10 CECILIA WIDEGREN (m):
          </note>
          <u who="cecilia_widegren_ee2a7c" xml:id="i-0203280d8ff7464c-0" n="3bef9d17">
            <seg n="80bad6bc">
              Fru talman! Det är glädjande att vi har fått den här interpellationen
              av interpellanten i dag och kan prata friskvård. Jag tackar finansministern
              för en korrekt redogörelse.
            </seg>
            <seg n="0cf2ce58">
              Men jag tänker vända mig till finansministern av ett skäl, och
              det är att jag vill lyssna till hans argumentation kring det han
              beskriver och framför allt skälen.
            </seg>
            <seg n="45838874">
              Eftersom jag vet att finansministern varje dag jobbar med arbetslinjen
              och med hur vi ska förbättra ohälsan i landet, är väl det här
              en av de utgångspunkter som han kan ha i sitt fortsatta arbete.
              Jag tänker koppla det till de fåtal undantag som finns från friskvårdsförmånen.
            </seg>
            <seg n="f7cd9961">
              Det är okej i dag för en arbetsgivare att subventionera ett gymkort,
              men det är inte lika okej att subventionera golflektioner. Det
              är heller inte lika okej att ha ett klippkort på ridskolan och
              få lektioner där eller att båtklubbar, som i dag erbjuder jollekvällar,
              kan vara en del av friskvården. Kanske är det av tradition och
              kanske lite av stigmatisering, som tidigare talare precis hänvisat
              till.
            </seg>
            <seg n="c4cec01a">
              Jag vill knyta an till de tre argument som finansministern använder
              i svaret om att det ska vara just enklare. När det gäller golfen
              har du här fått beskrivet för dig vad det är som säger att det
              skulle vara enklare.
            </seg>
            <seg n="1e20c27d">
              Jag vill också koppla på detta med ridlektionerna och hästarna.
              Jag vet att finansministern inte bara är finansminister utan också
              feminist. Vi är 85 procent tjejer av en halv miljon människor
              som utövar ridsport i landet, så också av feministiska skäl vänder
              jag mig nu till finansministern med detta. Ridning är också Sveriges
              största handikappidrott och har ett mycket stort rehabiliterande
              syfte. Jag vet att finansministern är mycket sittande i sitt arbete.
              För att förbättra svanken, ryggen och stussen är en av de bästa
              saker som du kan göra att utöva ridsport, som så väldigt många
              tjejer gör, förutom att ta golflektioner, om man vill göra det.
            </seg>
            <seg n="7ac84f4b">
              Ganska enkelt är det. I stället för att ha ett gymkort kan man
              få ett klippkort på ridskolan, och där får man i dag låna ridhjälm.
              Det ingår i avgiften, och avgiften är faktiskt något lägre än
              avgiften för ett gymkort på ett av inneställena kring Stureplan.
              Dessutom är det väldigt många tjejer som utövar sporten, så man
              kan koppla bort den där ungdomsgården som många tjejer använder
              just ridskolan till. Den blir mer eller mindre en ungdomsgård
              för många tjejer.
            </seg>
            <seg n="6058778d">
              Var och en kan utöva denna sport. Ja, det är till och med tre-
              och fyraåringar i dag som tar ridlektioner, och 65-plusåringar
              rider tillsammans med mig, så det är verkligen riktat till var
              och en. Det är alltså bredare än gymmet. Vi på landet bär hellre
              en höbal till hästarna än att skaffa ett gymkort, även om arbetsgivaren
              skulle vara villig att sponsra det.
            </seg>
            <seg n="c1de467e">
              Rekreation då? Är det för mycket rekreation i detta? Ja, likväl
              som gymmet kan vara en rekreation för en del kan väl rid- eller
              golflektioner vara rekreation för någon annan. Jag vill ändå påstå
              att det är lite för mycket godtycklighet och kanske framför allt
              tradition i den här utgångspunkten och i svaret.
            </seg>
            <seg n="b31910cb">
              Jag vädjar till finansministern och jag vädjar till feministen
              Anders Borg att faktiskt titta lite bredare och djupare på det
              fåtal undantag som finns från friskvårdsförmånen. Och vill vi
              ha en modern välfärdspolitik som ska omfatta alla och även stärka
              jämställdhetspolitiken skulle det här innebära en väldigt stor
              förenkling för många. I stället för att finansministern skickar
              ett anslag till jämställdhetsministern kan finansministern ta
              ett initiativ i en hälsofrämjande fråga men också i en jämställdhetsfråga.
            </seg>
          </u>
          <note type="speaker" n="7470d5f1">
            Anf. 11 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-6b75e23e037a3063-0" n="064a5489">
            <seg n="bd2756ca">
              Fru talman! Finansministern säger i sitt svar att han inte tänker
              vidta några åtgärder. I grund och botten är väl detta riktigt,
              därför att vi har sedan ett par år en lagstiftning om friskvårdsförmåner
              som hävdar att när det gäller en förändrad syn i samhället är
              det upp till rättstillämpningen att ta hänsyn till förändringar
              som sker med tiden i synen på vad som avses med enklare slag av
              motion. Det innebär att finansministern inte behöver vara vare
              sig negativt eller positivt inställd till respektive idrott, utan
              det handlar egentligen om rättstillämpningen. Här har vi fått
              ett bekymmer och en moment 22-liknande situation, eftersom Skatteverket
              i sina råd och regler egentligen inte följer upp svensk lagstiftning
              och heller inte följer upp vad som händer när det gäller samhällsutvecklingen.
            </seg>
            <seg n="ac90241b">
              Finansministern hänvisar i sitt svar till de olika rekvisiten
              i lagstiftningen och till varför olika saker inte får omfattas.
              Här gäller det fyra idrotter: golf, ridning, segling och utförsåkning.
            </seg>
            <seg n="a98f69a6">
              Låt oss titta på rekvisiten. När det gäller exklusivitet handlar
              det om 600 000 medlemmar. 125 000, har jag förstått i dag, har
              skrivit på en lista där man anser att det här borde kunde finnas
              med. Det tyder på att det inte är exklusivt i den meningen att
              det är ett fåtal utövare.
            </seg>
            <seg n="d1871f85">
              Det ska vara någon form av enklare motionsidrott det har kommenterats
              och det är det. Det finns få idrotter som så många utövare i så
              många olika åldrar kan delta i och som också har så pass goda
              resultat som golfen när det gäller påverkan på människors hälsa.
            </seg>
            <seg n="de9bce98">
              Det får inte vara fråga om dyrare anläggningar. Jag måste tillstå
              att en golfbana inte är billig det är heller inte en fotbollsarena
              eller en fotbollsplan men kostnaden per utövare är relativt låg.
              I medeltal handlar en medlemsavgift till en svensk golfklubb i
              dag om ungefär 3 000 kronor. Utrustning kan man låna på golfbanorna.
              Man behöver inte ens vara medlem, utan man kan spela en pay and
              play varje gång man spelar.
            </seg>
            <seg n="f6067e07">
              Det finns en undersökning från Riksidrottsförbundet som visar
              att golf när det gäller ungdomar inte alls är bland de dyraste
              sporterna. Bland tio jämförbara idrotter ligger golf under snittet,
              och basket hade en högre totalkostnad. Nu är det inte ungdomar
              det handlar om, men det ger en bild av kostnaderna för idrotten.
            </seg>
            <seg n="fa5a01e7">
              Naturligtvis kan vem som helst köpa hur dyra redskap som helst
              och betala vilka medlemsavgifter som helst. Så är det i nästan
              alla idrotter. Men det gäller att basera sig på verkligheten för
              de allra flesta. Jag anser att de rekvisit och det som egentligen
              har hållit golfen utanför möjligheten till friskvårdsavdrag i
              dag inte håller.
            </seg>
            <seg n="0f67f481">
              Golfen kan alltså utövas av ung som gammal och är en stor kvinnoidrott.
              Fler än jag har hänvisat till att finansministern är feminist,
              och kännetecknande för en feminist brukar vara att man är för
              jämställdhet.
            </seg>
            <seg n="ff1fe998">
              Golfen har nästan 200 000 kvinnliga utövare. Ridningen har 165
              000 kvinnliga utövare. Jag känner en oro och en rädsla, när Skatteverket
              inte vill följa skatteutskottets betänkande, att det egentligen
              handlar om att det är gamla, grundmurade, manliga värderingar
              som styr när man inte har lust att ändra tillämpningen av den
              lagstiftning vi har.
            </seg>
          </u>
          <note type="speaker" n="ee245c65">
            Anf. 12 LARS ELINDERSON (m):
          </note>
          <u who="lars_elinderson_fdedb4" xml:id="i-3e7411e4ef695be2-0" n="0a3f930e">
            <seg n="250d3241">
              Fru talman! Finansministern! Det är känt sedan tidigare och har
              också påpekats i dag att finansministern är feminist. Jag ska
              inte spinna vidare på den tråden.
            </seg>
            <seg n="12e1d399">
              Men jag har noterat att finansministern också är väldigt angelägen
              om att motarbeta och motverka fördomar. En fördom om golfen kanske
              vi medverkar till att bibehålla här. I vissa sammanhang kallas
              golf för moderatbandy. Det hade varit bra om några av de många
              golfare från andra partier som finns här i riksdagen också hade
              deltagit i interpellationsdebatten.
            </seg>
            <seg n="b2b5d10f">
              Det är möjligt att den fördomen fanns för ett antal år sedan.
              Jag har spelat golf sedan slutet av 60-talet. Jag kan konstatera
              att golfen då betraktades som exklusiv, och kanske var det, i
              den bemärkelsen att den kostade mycket pengar och lockade till
              sig vissa kategorier som betecknades som speciellt privilegierade
              i samhället. Men den fördomen är, som Carl B Hamilton var inne
              på, inte aktuell i dag.
            </seg>
            <seg n="1b32eb18">
              Jag är ordförande i en golfklubb som har drygt 1 500 medlemmar.
              I en kommun med 32 000 invånare vill det säga att mer än 5 procent
              av invånarna är medlemmar. En tredjedel av dessa är äldre medlemmar,
              både herrar och damer, en tredjedel är i yrkesverksam ålder och
              en tredjedel är barn och ungdomar. Det som har varit intressant
              under de senare åren är att andelen personer med funktionshinder,
              både äldre och yngre, ökar mer än i andra idrotter.
            </seg>
            <seg n="dc07a1f8">
              Syftet med avdragsrätten för personalförmåner måste naturligtvis
              vara att främja olika former av motion. Jag har svårt att förstå
              motiven till att exkludera vissa idrotter i detta sammanhang.
            </seg>
            <seg n="f49e2a10">
              I min golfklubb med 1 500 medlemmar i lilla orten Falköping har
              en normalmedlem som spelar en gång i veckan en kostnad på ungefär
              40 kronor per golfrunda. Det ska jämföras med om man under ett
              år tecknar abonnemang på ett gym. Den kostnaden är ungefär dubbelt
              så hög. Spelar man två rundor per vecka, vilket inte är onormalt
              utan det vanliga för en golfare, är det en kostnad per golfrunda
              på 20 kronor. Jag har svårt att se de besökare som lägger ned
              åtta timmar på gymmen, men räknar man i alla fall på det exemplet
              kommer man ändå inte ned till den kostnad per deltagartimme som
              golfen har.
            </seg>
            <seg n="66f5ab89">
              Jag kan inte se varför man har gjort indelningen i olika typer
              av motion, i synnerhet inte eftersom golf under senare år också
              har lockat till sig grupper som tidigare inte utövade någon sport
              eller motion på grund av handikapp eller andra skäl.
            </seg>
          </u>
          <note type="speaker" n="3364ef1f">
            Anf. 13 GÖRAN MONTAN (m):
          </note>
          <u who="goran_montan_911919" xml:id="i-ab2197bc7542e967-0" n="ed471647">
            <seg n="b4bf626c">
              Fru talman! Jag hade inte tänkt gå upp i denna debatt, men när
              jag lyssnade på den kom det fram några fakta som jag känner mig
              uppmanad att lägga till rätta.
            </seg>
            <seg n="430f4d47">
              Det talades om att 175 000 kvinnor rider. Det är långt fler än
              så. Det är medlemstalet. Totalt har vi över 500 000600 000 utövare
              som ägnar sig åt ridsport. Jag tillhör den 15-procentiga minoriteten
              som rider. Jag har inget emot att ha många kvinnor omkring mig
              när det handlar om ridning för de tillför mycket kunskap och erfarenhet
              på området.
            </seg>
            <seg n="b603f4d7">
              Ridning är också en sport som har drabbats av förutfattade meningar
              om att det skulle vara en elitidrott och oerhört dyrt. Det stämmer
              om man vill satsa långsiktigt och köpa sig en egen häst, även
              om det inte alltid är rika människor som gör det heller. Då är
              det naturligtvis betydande kostnader involverade. Men som det
              sades här förut gör man oftast inte det. Till att börja med går
              man med i en ridklubb och har klippkort terminsvis så att man
              slipper att investera i en egen häst. Ett par gummistövlar är
              ungefär all utrustning man behöver eftersom ridhjälm tillhandahålls.
              Det är alltså ingen dyrbar elitidrott.
            </seg>
            <seg n="8a83d65e">
              Det har också påpekats att det är den största handikappidrotten.
              Det säger något om värdet av det för att hålla sig frisk, förbättra
              sin kondition och sina möjligheter i rehabilitering och så vidare.
              Jag skulle vilja vädja till finansministern att ompröva denna
              inställning, just utifrån dessa frågor.
            </seg>
          </u>
          <note type="speaker" n="5041a220">
            Anf. 14 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-5" n="1f593a84">
            <seg n="b09c7d0b">
              Fru talman! Låt oss vara eniga om ett par saker. Det första vi
              är eniga om är att golf, precis som fotboll, ishockey eller någon
              annan idrott, är en väldigt viktig sak i det svenska samhället.
              Vi har 600 000 golfspelare och av dem är 200 000 kvinnor om jag
              får tro det brev jag fick från Golfförbundet i dag. Det är naturligtvis
              en utmärkt idrott, och det är utmärkt att människor spelar golf.
            </seg>
            <seg n="540ccc7b">
              Det är samma sak med ridning, även om jag har svårt att tro att
              hästarna kan börja spela golf och de därför kanske inte riktigt
              har i denna debatt att göra. Men även det är förstås en bra verksamhet
              som är utomordentligt trevlig. Att det dessutom är många kvinnor
              som sysslar med det gör det hela på många sätt ännu bättre. Det
              är ett bra sätt att fostra unga människor till ansvarstagande,
              precis som fotboll, scouterna eller något annat.
            </seg>
            <seg n="1c4e2bea">
              Jag har tre i mitt tycke ganska besvärliga argument att förhålla
              mig till. För det första: Detta råkar vara en debatt mellan de
              borgerliga partierna, och jag föreställer mig att vi är för låga
              skatter. Det trodde jag var en stark, gemensam borgerlig utgångspunkt.
              Låga skatter förutsätter någorlunda god vård av våra skattebaser.
              Vi har ett skattesystem som bygger på att man betalar skatter
              på de inkomster man har och gör avdrag för utgifter för inkomstens
              förvärvande. Är man golfspelare och har inkomster av det får man
              göra avdrag för de kostnader man har om man bildar enskild firma.
              Samma sak gäller givetvis för dem som rider. Men skulle vi generellt
              ha som ambition att vidga avdragen till det ena, andra, tredje
              och fjärde vore det ett sätt att förhindra oss att sänka skatterna.
              Ett enhetligt och någorlunda väl fungerande skattesystem med låga
              administrativa kostnader för staten och för företagen borde vara
              ett viktigt värde.
            </seg>
            <seg n="94cad832">
              För det andra kan vi naturligtvis göra oss till tolkar för alla
              möjliga viktiga saker som vi ska göra. Jag vet att de borgerliga
              partierna gemensamt har gått till väljarna och sagt att vi prioriterar
              jobb, kunskap och välfärd. Men vi vill också göra annat. Vi vill
              klara av infrastruktur, forskning och många andra saker. Då kan
              vi inte göra oss till tolk för varje tänkbart intresse som finns
              och som vill ha antingen ökade offentliga utgifter eller skatteavdrag
              på olika områden. Det leder till en låtgåpolitik som bara kan
              sluta på ett sätt, nämligen med dålig kontroll över offentliga
              utgifter, dålig kontroll över offentliga finanser och i slutändan
              att Sverige igen blir ett land som har problem med sina offentliga
              finanser.
            </seg>
            <seg n="17443e08">
              Det är viktigt att vi gemensamt står upp för att vi ska ha väl
              fungerande skattesystem, att vi ska ha så låga skattesatser som
              möjligt och att vi ska undvika avdrag som inte har med inkomsternas
              förvärvande att göra.
            </seg>
            <seg n="a339747a">
              Det är naturligtvis en sak för Skatteverket att överväga hur
              de vill tolka reglerna på olika områden. Det är något som jag
              som minister inte ska lägga mig i. Det är också mer en fråga för
              Skatteverket än för riksdagens debatt.
            </seg>
            <seg n="39ec784e">
              För det tredje finns det en ideologisk dimension i hela denna
              frågeställning. Var går gränserna för det offentliga åtagandet?
              Vad har vi för syn på vad som tillhör människors privata sfär
              och vad som tillhör den offentliga sfären? Jag lever under föreställningen
              att en borgerlig politiker, oavsett från vilket borgerligt parti
              man kommer, har den uppfattningen att vi i Sverige har en för
              liten privat del och en för stor offentlig del. Det blir inte
              bättre av att man börjar ordna skattesubventioner för verksamheter
              som vi tycker är trevliga, sympatiska eller på något sätt mer
              lämpliga.
            </seg>
            <seg n="7c6dadc3">
              Låga skatter är bra, och det är bra att man tar ett eget ansvar
              för sina fritidsintressen. Det är en del av den naturliga friheten
              för människor att kunna välja att spela golf, rida, snickra, jaga
              eller vad man vill ägna sig åt för sina egna pengar. Men låt oss
              tillsammans vårda våra gemensamma prioriteringar och goda offentliga
              finanser och ta som utgångspunkt att många privata verksamheter
              ska förbli privata. Det betyder att de ska betalas av den enskilde
              därför att de är en del av den enskildes liv.
            </seg>
          </u>
          <note type="speaker" n="0fa3c46c">
            Anf. 15 CARL B HAMILTON (fp):
          </note>
          <u who="unknown" xml:id="i-bfb29b7468c61dd5-1" n="8e9337c9">
            <seg n="fb6158bc">
              Fru talman! Ibland tror jag att jag i riksdagen har rykte om
              mig att vara lite elak som debattör. Det ligger mycket nära att
              jag skulle halka in på den villfarelsen.
            </seg>
            <seg n="4b2dde79">
              Men när finansministern säger att jag och andra gör oss till
              tolk för varje tänkbart intresse och att vi genom vår argumentation
              i kammaren står för en låtgåpolitik och antyder att vi hotar de
              offentliga finanserna ligger finansministern något i utkanten
              av det rimliga i en riksdagsdebatt.
            </seg>
            <seg n="51114c1b">
              Finansministern talar om låga skatter och god vård av skattebaserna,
              men då är det väl bättre att finansministern säger att vi inte
              ska ha det här avdraget. Då är det väl bättre att han lägger fram
              en proposition om att den här typen av motionsavdrag ska avskaffas.
              Det är den logiska slutsatsen av detta.
            </seg>
            <seg n="d9b9fdba">
              Det som jag säger, och som jag uppfattar att meddebattörerna
              också är inne på, är att när vi nu har det här systemet det kan
              man tycka är bra eller dåligt ska det vara likabehandling. Då
              ska inte vissa sporter vara stigmatiserade trots att de uppfyller
              de här kriterierna år 2007. Det är möjligt att de inte gjorde
              det på Bosse Ringholms tid, men de gör det definitivt i dag, och
              då ska de ha samma behandling.
            </seg>
            <seg n="9c3a1834">
              Rättssäkerhet innebär likabehandling. Är vi för rättssäkerhet
              i skattesystemet och i de offentliga finanserna bör vi också se
              över de här reglerna som säger vilka sporter som är tillåtna och
              vilka som inte är det.
            </seg>
            <seg n="abd029d2">
              Sedan har vi detta med ideologi och det offentliga åtagandets
              gränser. Den debatten kan vi föra, men jag tycker att det blir
              lite övermaga att dra in den stora frågan här. Den kan vi diskutera
              när det gäller till exempel vad staten har för ansvar för svenskar
              som hamnar i klammeri med rättvisan eller i andra olyckliga omständigheter
              utomlands. Men i fråga om skattepolitikens utbredning över golfbanan
              blir det faktiskt lite löjligt att anföra det argumentet.
            </seg>
            <seg n="02bae121">
              Finansministern säger att Skatteverket har att tolka regelverket.
              Det är något slags konstitutionell kurragömmalek som nu breder
              ut sig här. Skatteutskottets majoritet har kritiserat den nuvarande
              ordningen i ömsinta ordalag. Riksdagen ska inte instruera Skatteverket
              om att de ska ändra sin praxis. Det är finansministern som ska
              göra det. Det är regeringens skyldighet. Det är regeringen som
              har att förhålla sig till riksdagens och skatteutskottets och
              andra utskotts agerande. Då blir talet om rättstillämpningen bara
              en undanflykt, en kurragömmalek. Det är regeringen som gentemot
              myndigheterna bestämmer om rättstillämpningen. Är det så att finansministern
              är missnöjd med rättstillämpningen får han se till att myndigheterna
              ändrar sin rättstillämpning. Det är därför han är finansminister.
              Det är ingen annan än regeringen som ska göra det. Ta det ansvaret,
              Anders Borg! Det är din roll i den svenska parlamentariska demokratin.
              Skatteverket har en annan, regeringen underlydande, roll. Skyll
              inte på rättstillämpningen! Ändra lagarna och reglerna om ministern
              anser att de ska ändras! Det är inte Skatteverkets uppgift i det
              här sammanhanget.
            </seg>
            <seg n="f5e74b4b">
              Innebär 40 spänn per golfrunda i Falköping att det är en lyxsport?
              Nej, det är det inte. Är det lyxsport för några få med 40 kronor
              per runda om det dessutom är 600 000 utövare? Hela den här argumentationen
              blir jättekonstig, herr finansminister. Jag måste säga att jag
              var övertygad när jag gick hit, och nu när jag står här är jag
              tiodubbelt övertygad om att jag har rätt.
            </seg>
          </u>
          <note type="speaker" n="4f88d8a2">
            Anf. 16 CECILIA WIDEGREN (m):
          </note>
          <u who="cecilia_widegren_ee2a7c" xml:id="i-0203280d8ff7464c-1" n="3bef9d17">
            <seg n="f7ea0ce8">
              Fru talman! Tack så mycket, Carl B Hamilton! Jag tyckte att du
              skötte det inlägget alldeles galant. Jag kan instämma till fullo
              i detta.
            </seg>
            <seg n="ba1e906b">
              Finansministern är en finansminister i tiden, och det är också
              därför alliansvännerna står här i dag, Anders E Borg. Vi vill
              alla ha låga skatter, men interpellationen handlar faktiskt inte
              om själva avdraget i sig. Den handlar om de undantag som finns
              när det gäller avdraget. Vi kan inte heller se ökade offentliga
              finanser i detta. Vi skulle absolut inte heller ruinera Sveriges
              ekonomi med det här förslaget. Vi diskuterar bara själva systemet
              i sig och varför det i dag finns ett fåtal, i det här fallet fyra,
              undantag.
            </seg>
            <seg n="c13bcb70">
              Jag tror snarare att det här skulle kunna strama åt finansministerns
              budget ännu mer, fru talman. I det här fallet argumenterade jag
              för att i stället för att öka anslaget till jämställdhetsministern
              kunde Anders E Borg använda de här pengarna för jämställdhetspolitiken
              inom det här avdraget och förmånen i sig.
            </seg>
            <seg n="0adc30d5">
              Jag tycker även att det ideologiska argumentet faller, finansministern.
              Vi har inte pratat eller bett om en utvidgning på något sätt.
              Vi har bara hanterat det system som finns i dag. Ska vi ha ett
              annat system tycker jag att vi ska ta fram det och resonera om
              hur vi ska minska ohälsan på det sättet. Låt oss komma fram till
              att det är en likabehandling som gäller. Nu är vi ju dessutom
              överens om att skälen för de här undantagen bara är godtyckligt
              framtagna av tidigare finansministrar i det här landet. Då bör
              vi snarare ändra på detta.
            </seg>
          </u>
          <note type="speaker" n="f3266584">
            Anf. 17 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-6b75e23e037a3063-1" n="064a5489">
            <seg n="47f27407">
              Fru talman! Låt mig säga att vi har en duktig finansminister
              som gör allt han kan för att se till att vi får fler jobb i Sverige
              och att människor som är sjuka rehabiliteras och kommer tillbaka
              till arbetsmarknaden. Men den främsta uppgiften är att se till
              att människor inte blir sjuka och hamnar utanför arbetsmarknaden.
              Jag måste fråga om det är finansministerns mening att arbetsgivarna
              ska kunna subventionera tennis men inte golf med obeskattade medel.
              Vari ligger logiken i detta?
            </seg>
            <seg n="53a7f253">
              Jag kan köpa utrustning på Jula i dag, och jag kan låna utrustning.
              Jag undrar varför en kvinna inte ska kunna vara utomhus på sommaren
              och spela golf och kunna gå på gym på vintern. Gymmet är ju tillåtet
              i dag. Måste hon stanna på gymmet hela året?
            </seg>
            <seg n="976c451b">
              Hur många människor klarar över huvud taget av att spela tennis?
              Det är inte sport som är gjord för de allra äldsta. Golfen är
              betydligt vänligare mot kroppen. Varför tillåter vi massage men
              inte golf? Finns det ett svar på den frågan?
            </seg>
            <seg n="57dd3aff">
              Det är självfallet så att vi inte kan tillåta vad som helst.
              Vi kan inte ha avdragsrätter på 60 000 kronor på en exklusiv golfklubb,
              men vi skulle inte heller tillåta de höga avgifterna på ett exklusivt
              gym. Det är inte riktigt. Det måste finnas rimliga avdragsbegränsningar.
            </seg>
            <seg n="3f8734b4">
              Herr finansminister! Det är väldigt klart vad vi moderater tycker
              i den här frågan. Vi hade en partistämma för två dagar sedan.
              Efter en rekommendation från partistyrelsen beslutade partistämman
              att de här undantagen som vi har pratat om i dag bör avskaffas.
              Därmed bör detta kunna subventioneras av arbetsgivarna med obeskattade
              medel. Det var endast två dagar sedan.
            </seg>
            <seg n="1601f4bf">
              Nu inser jag också att finansministern måste svara inför hela
              regeringen, men det skulle förvåna mig om de andra allianspartierna
              skulle vara negativa till att finansministern talade om en annan
              tingens ordning.
            </seg>
          </u>
          <note type="speaker" n="1d7e8e06">
            Anf. 18 LARS ELINDERSON (m):
          </note>
          <u who="lars_elinderson_fdedb4" xml:id="i-3e7411e4ef695be2-1" n="0a3f930e">
            <seg n="7dfaa795">
              Fru talman! Jag har en god vän som inte är golfare, finansministern.
              Han brukar säga att folk ska jobba, inte spela golf. Jag hade
              förväntat mig att ett sådant argument skulle komma från finansministern
              därför att det är logiskt. Det vore logiskt med tidigare resonemang.
              Självklart är det så att golf som fritidsintresse är någonting
              som vi ska betala för själva. Jag tror inte att någon av oss här
              har förväntningar på att riksdagen som friskvårdsförmån skulle
              betala våra medlemsavgifter i våra respektive golf- eller ridklubbar.
            </seg>
            <seg n="064b8167">
              Det här är en principfråga som mer har att göra med den gränsdragning
              som skattemyndigheterna har gjort när det har gällt golf och inte
              jämställt golf med andra typer av friskvård och motion.
            </seg>
            <seg n="cf3cb579">
              Den här gränsdragningen får dessutom helt orimliga konsekvenser.
              Ett av de större företagen i Falköping har ett sjuttiotal personer
              som är medlemmar i golfklubben och spelar golf. De tillämpar regeln
              att man får använda sig av sina friskvårdsförmåner, till exempel
              att gå på gymmet eller simma i simhallen, delvis under arbetstid.
              Det handlar om någon timme i veckan. Jag vet inte exakt hur ofta.
              Däremot fick man inte gå ut på golfbanan under arbetstid från
              början eftersom det inte är en skattebefriad förmån. Nu har de
              ändrat regeln. Man kan få sitt gymkort och är inte tvingad att
              utnyttja det. Om man får sitt gymkort kan man använda den timmen
              till att gå ut på golfbanan ändå och använda en del av den tid
              som avsätts till detta.
            </seg>
            <seg n="81c3a65f">
              Tillämpningen av de här reglerna är fullständigt orimlig. Jag
              kan hålla med om att om man för resonemanget att vi måste vårda
              våra skattebaser är det, som Carl Hamilton sade här i debatten,
              rimligare att ta bort hela den här avdragsrätten och i stället
              göra det här till en helt privat fråga.
            </seg>
          </u>
          <note type="speaker" n="ad25aae6">
            Anf. 19 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-6" n="1f593a84">
            <seg n="386e3842">
              Fru talman! Kära ledamöter! Vi kan ägna en god stund åt att diskutera
              golfsportens förträfflighet. Jag kan alla argumenten ut och in.
              Vi kan väga dem fram och tillbaka och komma överens om att det
              är en bred, folklig idrott med många kvinnliga idrottare som har
              positiva effekter på folkhälsan. Jag kan säga samma sak om ridning,
              även om detta är en debatt om golf. Det är många kvinnor som spelar,
              och det har mycket goda effekter för samhällsekonomin.
            </seg>
            <seg n="e8517fc7">
              Jag kan ha stor respekt för dem som brinner för intressen som
              de själva delar, men jag måste säga att jag ändå reagerar lite
              mot den argumentationslinje som Carl B Hamilton driver här. Den
              bygger på att jag skulle hävda att detta var den stora och avgörande
              frågan som skulle kunna peta Sverige över kanten till ett ekonomiskt
              avgörande. Så är det naturligtvis inte.
            </seg>
            <seg n="877d095f">
              I min roll som Carl B Hamilton väl vet möter jag varje dag mer
              eller mindre stora förslag till förbättringar. Det rör funktionshindrade,
              det rör psykiatrin och det rör inte minst en lång rad krav på
              förbättringar på skattesidan där man från olika intressen vill
              förbättra sin situation. Kraven kan komma från rederinäringen
              eller från restaurangnäringen och så vidare.
            </seg>
            <seg n="b3ad8bea">
              Jag tror att ska en regering fungera väl måste finansministern
              men också riksdagens ledamöter ta på sig att vara väldigt noggranna
              med hur man ser på olika frågor. Vi måste respektera att vi har
              olika uppgifter. Jobbar man på Svenska Golfförbundet eller företräder
              golfsporten är det naturligt att man ska argumentera för att golfsporten
              ska ha rimliga, bra och förmånliga villkor.
            </seg>
            <seg n="791e0e7a">
              Argumenterar vi utifrån ett allmänintresse ska vi prioritera
              det vi själva har sagt till väljarna om jobb, kunskap och välfärd.
              Dessa är våra övergripande prioriteringar, och det gör att alla
              andra sektorer rimligen måste stå tillbaka innan vi har klarat
              av dem. Tappar vi fokus på våra huvuduppgifter och lägger miljon
              till miljon på skatteområdet och utgiftssidan blir det till slut
              miljarder, och har vi till slut gjort av med miljarder har vi
              använt det utrymme vi hade för andra reformer som vi har upplevt
              som mer angelägna.
            </seg>
            <seg n="0150509a">
              Sedan kan man naturligtvis argumentera utifrån att det borde
              ske en prövning om rekvisiten av den här avdragsrätten om man
              får kalla den för det passar på golfen eller inte. Men det måste
              ju i grunden vara ett beslut som Skatteverket fattar. Skatteverket
              och domstolarna gör rimligen prövningar av detta alltsomoftast.
              Finns det en så stark argumentation som håller så väl som här
              ges vid handen, ja, då måste man ju få pröva de argumenten från
              verkets eller domstolarnas sida.
            </seg>
            <seg n="31dde1c5">
              Jag måste i min roll vara den som håller emot, för annars är
              vi på väg mot det som alltid slutar med att den offentliga utgiften
              ökar och de offentliga skatterna stiger. Till slut får vi en allt
              större offentlig sektor och ett allt större offentligt ingripande
              i svensk ekonomi, eller också hamnar vi i en situation med underskott.
            </seg>
            <seg n="3de27118">
              Jag kommer nog alltså att vidhålla min hållning att detta är
              en viktig fråga precis som många andra viktiga frågor. Den ska
              hanteras i den ordning som viktiga frågor hanteras det vill säga
              att vi först gör det vi har lovat väljarna och sedan det som svensk
              ekonomi kräver när det gäller jobben, kunskapen och välfärden.
              Sedan kan man ta tag i andra frågor. På den här listan står skattevillkoren
              för golfsporten i min värld väldigt långt ned. Det har jag också
              uppfattat att den gör i alla allianspartiernas gemensamma prioriteringar.
            </seg>
          </u>
          <note type="speaker" n="95bbc920">
            Anf. 20 CARL B HAMILTON (fp):
          </note>
          <u who="unknown" xml:id="i-bfb29b7468c61dd5-2" n="8e9337c9">
            <seg n="d816f7f5">
              Fru talman! Det var finansministern som började föra in de högstämda
              ordalagen om att jag och andra skulle göra oss till tolk för varje
              tänkbart intresse och stå för en låtgåpolitik som hotar de offentliga
              finanserna. Det var inte vi som började med den argumentationen.
            </seg>
            <seg n="7c499705">
              Jag har också haft ansvar för budgeten, visserligen bara som
              statssekreterare, men då var det å andra sidan kämpigare tider,
              och jag vet mycket väl att sitter man i Finansdepartementet måste
              man i 95 eller 99 procent av fallen säga nej. Men om man har ett
              system där man säger att vissa sporter är tillåtna och andra är
              otillåtna för avdrag hävdar vi att denna regel inte tillämpas
              på ett korrekt sätt i dag.
            </seg>
            <seg n="6e6bd5b6">
              Man kan säga att finansministern har slicat ut i ruffen eller
              tagit på sig en konfrontation med Golf-Sverige. Så är det naturligtvis,
              men jag vill ändå ta fasta på det mer positiva och säga att jag
              uppfattar det som att finansministern nu säger att Riksskatteverket
              bör pröva rekvisiten igen beträffande de här sporterna, åtminstone
              beträffande golf.
            </seg>
            <seg n="353b9969">
              Finansministern sade att de måste prövas från tid till annan,
              och jag uppfattar det som att finansministern nu ger en uppmaning
              till Riksskatteverket att göra detta. Då är min uppmaning till
              finansministern att han om Riksskatteverket inte gör detta faktiskt
              fattar ett beslut och kommunicerar till Riksskatteverket att de
              bör se över huruvida golfen uppfyller de här kriterierna de här
              rekvisiten eller inte.
            </seg>
          </u>
          <note type="speaker" n="50162ffa">
            Anf. 21 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-7" n="1f593a84">
            <seg n="9fa242d1">
              Fru talman! Jag inser naturligtvis att Carl B Hamilton, Lars
              Elinderson, Cecilia Widegren, Krister Hammarbergh och Göran Montan
              inte görs till tolk för varje tänkbart särintresse eller för varje
              tänkbart utgiftsintresse eller skattesänkningsintresse i Sverige.
              Jag har stor respekt för att man kan driva olika frågor med olika
              tyngd, men det är också så att om jag tar en diskussion om varje
              enskilt förslag utan att väga in de övergripande prioriteringarna
              blir diskussionen orimlig. Jag inser naturligtvis att vart och
              ett av dessa förslag kan vara på goda grunder och väl avvägda,
              och i många fall finns goda argument. Men helheten måste ändå
              alltid få vägas med i bilden.
            </seg>
            <seg n="7c6b35aa">
              Jag har inte uppfattat det som att jag har angripit Carl B Hamilton
              för att företräda varje utgift eller varje skattesänkning, men
              de sammantagna intressena jag möter blir alldeles för omfattande,
              vilket Carl B Hamilton väl vet med sin långa erfarenhet från de
              ekonomisk-politiska diskussionerna.
            </seg>
            <seg n="ab0d88ec">
              Det är naturligtvis bra om Skatteverket tittar på denna fråga,
              för det finns uppenbarligen hos Svenska Golfförbundet och många
              svenskar en bild av att detta inte är en regeltillämpning som
              är rimlig utifrån hur man uppfattar verkligheten. Jag kan naturligtvis
              känna stor respekt för att det finns ett sådant intresse, men
              jag måste också få vidhålla min uppfattning att varje offentlig
              utgift och varje skattesänkning måste vägas mot andra och i slutändan
              vägas av mot de övergripande principer om jobb, kunskap och välfärd
              som vi har varit överens om.
            </seg>
          </u>
          <note n="2bcbd0e8">
            Överläggningen var härmed avslutad.
          </note>
          <note n="cac07d33">
            6 § Svar på interpellation 2007/08:51 om skatt på alkohol beställd
            via Internet
          </note>
          <note type="speaker" n="0779832f">
            Anf. 22 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-8" n="1f593a84">
            <seg n="4c296e04">
              Fru talman! Laila Bjurling har frågat mig dels om jag avser att
              ta några särskilda initiativ för att garantera att all nätimporterad
              alkohol beskattas och att till Skatteverket inte anmäld nätimporterad
              alkohol beslagtas, dels om jag avser att ta några initiativ inom
              EU för att den fria rörligheten av just folkhälsofarliga produkter
              som alkohol och tobak ska begränsas.
            </seg>
            <seg n="5f1329b5">
              Det är viktigt att alkoholens negativa sociala och medicinska
              effekter begränsas. Missbruk av alkohol är förknippat med stora
              problem bland annat när det gäller ungdomsvåld, våld i hemmet
              och misshandel av kvinnor.
            </seg>
            <seg n="3ed3af1b">
              EG-bestämmelserna innebär att punktskatt ska tas ut i Sverige
              då någon har beställt alkohol via Internet och varorna sedan förs
              in i Sverige. Dessa bestämmelser finns införda i svensk lagstiftning.
              Den praktiska hanteringen av alkohol som köps via Internet ingår
              i Skatteverkets och Tullverkets ansvarsområden. Hur dessa myndigheter
              organiserar sin verksamhet är deras ansvar. Av folkhälsoskäl är
              det dock av central betydelse att skatt tas ut i dessa fall. Det
              är därför viktigt att Skatteverket ser till att beskattningen
              fungerar. Om det blir tal om ändringar i lagstiftningen kan åtgärder
              från min sida komma i fråga. Något sådant behov har ännu inte
              identifierats. Jag har därför inte nu för avsikt att vidta några
              särskilda åtgärder. Det är dock viktigt att noga följa utvecklingen
              på detta område.
            </seg>
            <seg n="9ff04e9e">
              Kommissionen lämnade 2006 ett förslag om inflationsuppräkning
              av minimiskatterna på alkohol inom EU med 31 procent. Det är ett
              förslag som Sverige välkomnar. Det har dock inte gått att få något
              stöd utanför den nordiska kretsen för förslagen om sänkta indikativa
              nivåer och återinförande av fasta införselkvoter. En ändring av
              gällande regler, som finns i ett EG-direktiv på skatteområdet,
              skulle kräva ett enhälligt beslut av samtliga medlemsstater.
            </seg>
            <seg n="a1471bd3">
              Det faktum att svensk skatt ska betalas för alkohol och tobak
              som beställts utomlands via Internet kan innebära ett visst skydd
              för folkhälsan eftersom det i regel inte blir ekonomiskt lönsamt
              att handla alkohol och tobak över nätet. Det EG-direktiv som innehåller
              regler om bland annat beskattning av distansförsäljning av alkohol
              och tobak kommer troligen inom kort att ses över inom EU. Det
              är då angeläget att Sverige verkar för att reglerna om denna typ
              av försäljning förbättras så att skattekontrollen kan bli ännu
              bättre och effektivare.
            </seg>
          </u>
          <note type="speaker" n="f1ed7d3b">
            Anf. 23 LAILA BJURLING (s):
          </note>
          <u who="laila_bjurling_2620af" xml:id="i-05e5bd366253e825-0" n="5a41eee3">
            <seg n="aa279c4a">
              Fru talman! Tack för svaret, herr finansminister!
            </seg>
            <seg n="dd56f696">
              När det gäller skatten på alkohol som säljs via Internet har
              jag ställt samma fråga en gång tidigare till finansministern.
              Svaret var ungefär detsamma då som nu, det vill säga att det är
              ett bekymmer för Skatteverket och Tullverket, och finansministern
              tycker inte att det finns något särskilt behov av att göra något
              åt frågan.
            </seg>
            <seg n="c2883dc1">
              I svaret på min interpellation verkar det ändå som om finansministern
              förstår att det finns problem med att få in skatten, och finansministern
              skriver att det är viktigt att noga följa utvecklingen på detta
              område. Det är bra att finansministern vill följa utvecklingen,
              men det vore kanske ännu bättre om Tullverket fick behålla sina
              pengar till gränskontroll så att man har en rimlig chans att utföra
              sina åtaganden.
            </seg>
            <seg n="101e93c8">
              Kan finansministern tänka sig att medverka till att Systembolaget
              blir en form av utlämningsställe för Internetbeställd alkohol?
              Då skulle den Internetbeställda alkoholen behandlas på samma sätt
              som annan privatimporterad alkohol.
            </seg>
            <seg n="61ece078">
              Den andra frågan jag ställde gällde om statsrådet avser att ta
              några initiativ inom EU för att den fria rörligheten för folkhälsofarliga
              produkter som alkohol och tobak ska begränsas. Vi vet att de vinproducerande
              länderna inom EU är motståndare till allt som kan uppfattas som
              en begränsning av den fria rörligheten för deras produkter, men
              det borde inte hindra Sveriges ministrar från att ständigt vara
              på alerten och ta initiativ till att alkohol i alla former räknas
              som risker för folkhälsan, inte enbart som ett livsmedel bland
              alla andra.
            </seg>
            <seg n="7985561a">
              Finansministern anser att det faktum att svensk skatt ska betalas
              för alkohol och tobak som beställs utomlands via Internet i sig
              innebär ett visst skydd för folkhälsan. Det kan väl finansministern
              ändå inte mena? Den riktigt stora alkoholfloden över våra gränser
              utgörs fortfarande av den legala införseln, och den betalar vi
              ingen svensk skatt på över huvud taget. Det är ett hot mot folkhälsan.
              Dessutom verkar det tyvärr som om alla hämningar har släppt när
              det gäller att begå kriminella handlingar genom att sälja vidare
              den legalt införda alkoholen.
            </seg>
            <seg n="1f74de0b">
              Sverige måste fortsätta att driva på så att fler och fler av
              EU-länderna inser att alkohol är ett folkhälsoproblem som enskilda
              länder måste få rå över själva. Kommer finansministern att öka
              sina ansträngningar för att resten av EU-länderna ska inse att
              alkohol är ett folkhälsoproblem? Och tror finansministern att
              Tullverket klarar kontrollen av den Internetbeställda spriten
              trots att regeringen gör kraftiga neddragningar på Tullverkets
              anslag?
            </seg>
          </u>
          <note type="speaker" n="aa668cc1">
            Anf. 24 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-9" n="1f593a84">
            <seg n="6d92ff65">
              Fru talman! Jag vill börja med att tacka Laila Bjurling för att
              vi får en diskussion om den svenska alkoholpolitiken med en koppling
              till både Internet och EU.
            </seg>
            <seg n="f1a864d1">
              Jag tror att det är viktigt att vi bevarar en traditionell svensk
              alkoholpolitik av många skäl. Jag tror att väldigt mycket av det
              sämsta hos människan kommer fram under alkoholberusning aggressioner,
              våld och övergrepp och det har vi all anledning att samlat och
              gemensamt försöka göra någonting för att hindra.
            </seg>
            <seg n="21e543d3">
              Det är naturligtvis så att alkohol i form av vin, öl och andra
              sorter kan vara glädjande för människor. Det ska vi ha respekt
              för, och de flesta människor kan hantera detta. Men det förhindrar
              inte att alkoholen ställer till stora skadeverkningar i det svenska
              samhället, och det har vi all anledning att vara medvetna om.
            </seg>
            <seg n="7b3beef0">
              Samtidigt tror jag också att det finns en fara i om vi själva
              ger bilden att vi inte har en möjlighet att bekämpa alkohol. När
              man tittar på utvecklingen i Sverige och den statistik som finns
              förefaller det vara så att många tidigare trodde att Systembolaget
              inte skulle ha en chans att bevara sin ställning och att det faktum
              att man nu kan föra in alkohol över gränserna helt skulle undergräva
              det svenska systemet med utskänkningstillstånd och Systembolaget.
              Jag är inte så säker på det. Det kan naturligtvis finnas brister
              i vår statistik, men det finns ändå goda skäl att tro att till
              exempel Internet och införsel över gränserna via resor i huvudsak
              är ett marginalfenomen.
            </seg>
            <seg n="cdd5e07e">
              Den ökning vi har sett av alkoholkonsumtionen ligger framför
              allt på vinsidan, och där är det ju så att Systembolagets personal
              är både kunnig, kompetent och ger en rimlig service.
            </seg>
            <seg n="4e7948e0">
              Låt oss alltså bevara grunderna i den svenska alkoholpolitiken.
              Den tror jag att vi ska värna om och slå vakt om.
            </seg>
            <seg n="ef26c876">
              När det gäller Skatteverkets och Tullverkets verksamhet är det
              i huvudsak så att när det gäller att se till att skatt betalas
              på Internetinförd sprit ligger ansvaret på Skatteverket. Det är
              Skatteverket som ska se till att skatter drivs in i Sverige. Jag
              vet att Skatteverket har arbetat med den här frågan, och jag föreställer
              mig att man kommer att fortsätta göra det. Det finns säkert anledning
              för oss att noga följa den utvecklingen för att säkerställa att
              Skatteverket gör vad man kan på det här området.
            </seg>
            <seg n="53a32356">
              Jag inser att Skatteverkets primära uppgift är att få in skatteintäkter.
              Men skälet till att vi väljer en skattesats på alkohol som är
              hög är att det är ett primärt samhällsintresse att förhindra alkoholmissbruk.
              Därför är det också viktigt att Skatteverket fäster vikt vid frågan
              om att se till att vi får in våra skatter.
            </seg>
            <seg n="b7c78c24">
              När det sedan gäller EU-initiativ kan jag säga att jag förmodligen
              jag säger förmodligen, för jag har inte räknat är den finansminister
              som har yttrat sig flest gånger rörande alkoholpolitik, åtminstone
              per möte; jag har ju inte varit finansminister så länge. Det beror
              naturligtvis på att vi har haft en stor och omfattande diskussion
              om just införselkvoter och minimiskatter under den period då jag
              har varit finansminister.
            </seg>
            <seg n="c2f06eab">
              Jag tror det vore bra om vi kunde få en enighet i EU-kretsen
              kring ökade minimiskatter. Det vore lämpligt, därför att det skulle
              minska gränshandelsproblemet, det skulle bevara en viktig skattebas
              och det skulle underlätta ett viktigt folkhälsoarbete.
            </seg>
            <seg n="bb9a56ca">
              Nu finns det ett antal olika länder som inte håller med. Man
              kan nämna vinländerna, men senast var det nog närmast ölländerna
              som var det stora hindret, därför att man ansåg att det var omöjligt
              att höja ölskatten.
            </seg>
            <seg n="5daef3d4">
              Jag tror inte alls att den svenska alkoholpolitiken är på väg
              ut. Jag tror att den svenska alkoholpolitiken är på väg in. Jag
              tror att fler och fler länder kommer att inse att det finns folkhälsoproblem,
              samhällsproblem och sociala problem förknippade med alkohol och
              att det därför är logiskt och rimligt att vi gemensamt i Europa
              försöker hitta ett regelsystem och ett lagsystem som underlättar
              för oss att bekämpa detta viktiga folkhälsoproblem.
            </seg>
          </u>
          <note type="speaker" n="fa26a9b5">
            Anf. 25 LAILA BJURLING (s):
          </note>
          <u who="laila_bjurling_2620af" xml:id="i-05e5bd366253e825-1" n="5a41eee3">
            <seg n="473c6f65">
              Fru talman! Tack igen, finansministern! Det gläder mig att vi
              har samma uppfattning om den restriktiva alkoholpolitiken och
              att finansministern också tycker att det är viktigt att vi behåller
              den för att motverka en hel del av de problem och avigsidor med
              alkoholbruket som vi kan se.
            </seg>
            <seg n="21ae2f6d">
              Vi ser också att alkoholbruket och alkoholmissbruket ökat väldigt
              kraftigt i Sverige. Vi ser det bland annat på de unga kvinnorna.
              Massor av unga kvinnor söker hjälp för alkoholskador och alkoholberoende.
              Det är en mycket otäck utveckling.
            </seg>
            <seg n="fd4018fd">
              Vi har haft ett seminarium, en hearing, i dag där forskare pratade
              om olika skattebaser. Där var det en av forskarna som sade att
              vi var lite ängsliga för att behålla hög alkoholskatt i relation
              till hur många vuxna missbrukare vi såg runt omkring oss, men
              däremot inte i relation till hur många ungdomars missbruk vi såg.
              Då kan jag känna att det kanske beror på att vi som vuxna inte
              ser ungdomars missbruk. De är ute på de tider då vi håller oss
              inne i våra lägenheter framför våra tv-apparater och kanske inte
              ser hur utbrett både bruket och missbruket är när det gäller ungdomars
              alkoholvanor i dag.
            </seg>
            <seg n="2a3322ea">
              Det är också en sak som jag tror att finansministern håller med
              mig om: Vi måste verkligen se till att vi sätter in riktigt kraftiga
              motåtgärder mot det här.
            </seg>
            <seg n="688fd0b5">
              Jag tror kanske inte att Internetspriten det var ju en av de
              frågor jag hade här är den stora delen, utan det är den stora
              legala införsel som vi faktiskt har i dag.
            </seg>
            <seg n="611bfe1d">
              Glädjande nog är Systembolagets ställning faktiskt ganska stark,
              och man har ju stärkt sin andel av alkoholen nu liksom även alkoholförsäljningen.
              Men vi kan ändå se att det totalt är ungefär 19 procent av alkoholkonsumtionen
              i Sverige som utgörs av den legala resandeinförseln. Man behöver
              ju bara åka och titta på en färja som går över vilken gräns som
              helst, där folk fortfarande bär sina grejor. Jag kan bara drömma
              om hur det ser ut i lastbilar och kombibilar av olika slag.
            </seg>
            <seg n="4cb5d03b">
              Därför är det så viktigt att vi verkligen jobbar från Sveriges
              sida för att få alkoholskatten och alkoholproblemen att bli en
              folkhälsofråga.
            </seg>
            <seg n="890f6ffe">
              Så länge det är en vara bland andra varor i EU är det fråga om
              den fria rörligheten, men om vi talar om hälsofrågor har ju varje
              land för sig mycket större möjligheter att se till att behandlingen
              blir annorlunda utifrån de behov och relationer som länderna har.
              Jag har nu hört att finansministern håller med mig om att det
              är viktigt att staten ser till att få in dessa skatter. Det gäller
              givetvis även Internetspriten.
            </seg>
            <seg n="4c41f9e9">
              Jag vill dock gärna veta, lite mer konkret, vad statsministern
              egentligen gör annat än talar för att flytta fram våra positioner
              i EU när det gäller att få detta att bestå och få alkoholfrågorna
              att bli en folkhälsofråga som vi själva på ett annat sätt kan
              rå över.
            </seg>
          </u>
          <note type="speaker" n="8dbf4662">
            Anf. 26 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-10" n="1f593a84">
            <seg n="0dacaae4">
              Fru talman! Det blir mycket tackande här, men jag vill ändå tacka
              Laila Bjurling för jag tycker att det är viktigt att vi för en
              aktiv dialog och diskussion kring alkoholpolitiken. Det sprids
              mycket myter om att svensk alkoholpolitik är på väg ut, att den
              inte kan överleva för nu har vi Internet och fri rörlighet och
              att den därför måste föras till historiens skräphög.
            </seg>
            <seg n="9047f2e0">
              Jag tror inte alls att det är så. Jag tror att det finns en utbredd
              folklig legitimitet för att det är gott med vin, att det är gott
              med öl och att det är trevligt med en snaps till sillen. Men det
              är inget argument för att vi inte ska ta hänsyn till dem i vårt
              samhälle som drabbas av alkoholens avigsidor. De är mörka och
              brett förekommande, och vi har ett gemensamt ansvar för att motverka
              dem.
            </seg>
            <seg n="ff25fa51">
              Alkohol skapar problem för kvinnor, för barn och för ungdomar.
              Alkohol är också ett av de stora sociala problemen bland män.
              Om vi tittar på gruppen män som varaktigt fastnat i socialbidragstagande
              och utanförskap ser vi att den ofta består av personer med svåra
              missbruksproblem som i slutändan många gånger landar i ett djupt
              alkoholmissbruk. Många människors livsdrömmar och livsplaner förstörs
              helt enkelt av alkoholen. Därför ska vi naturligtvis värna om
              den moderna svenska alkoholpolitiken och snarast bidra till att
              den sprids i Europa.
            </seg>
            <seg n="f17e7070">
              Vidare tror jag att det i ett modernt ekonomisk-politiskt resonemang
              är rimligt att tänka sig skattebaser som alkohol, tobak och bensin
              som något som vi i större utsträckning ska vara beroende av, medan
              arbete, investeringar och produktion är sådant som vi i mindre
              utsträckning ska vara beroende av. Jag tror att det är ett viktigt
              resonemang.
            </seg>
            <seg n="d5684f5c">
              Vi har under de senaste åren sett att flera EU-länder höjt alkoholskatten.
              Våra vänner i Estland har gjort det liksom våra vänner i Finland,
              och nu har även vi i Sverige gjort det. Det är början på en ny
              trend. Vi jobbar alla med att hantera ett skattetryck som, om
              jag formulerar det så, är bekymmersamt i ett globalt perspektiv.
              Om det då finns några skattebaser som är rimligare än andra är
              det naturligtvis de som är förknippade med sådana varor och tjänster
              som ur ett samhällsekonomiskt och socialt perspektiv är djupt
              problematiska.
            </seg>
            <seg n="30d96373">
              Jag föreställer mig att våra vänner på Skatteverket noga följer
              de tydliga signaler som regeringen ger dem. Vi anser att det är
              viktigt att de tar uppdraget att följa Internethandeln på stort
              allvar. Det räcker inte med att göra en och annan stickprovskontroll,
              utan dessa frågor måste noggrant och kontinuerligt följas. Vi
              måste se till att det är enkelt för dem som vill importera att
              göra rätt för sig. Det är inte rimligt att kräva omfattande blanketter
              eller komplicerade förfaranden som vanliga människor inte klarar
              av att hantera. I stället måste det vara enkelt att göra rätt
              för sig. Detta måste naturligtvis följas upp på ett rimligt sätt.
              Människor ska betala skatt på det sätt de är skyldiga att göra
              när de importerar via Internet.
            </seg>
            <seg n="89988ef7">
              Därtill är det naturligtvis vår uppgift inom EU att både argumentera
              för folkhälsoaspekten och, anser jag, för den ekonomiska vikten
              av att alkohol och andra varor som förknippas med betydande problem
              är högt beskattade. Jag känner därför en stark tilltro till att
              vi har ett brett folkligt stöd för en restriktiv alkoholpolitik
              den går brett över blockgränserna och att vi gemensamt bör arbeta
              för att bevara en svensk framtidsinriktad alkoholpolitik.
            </seg>
          </u>
          <note type="speaker" n="3421e9aa">
            Anf. 27 LAILA BJURLING (s):
          </note>
          <u who="laila_bjurling_2620af" xml:id="i-05e5bd366253e825-2" n="5a41eee3">
            <seg n="7cda3c23">
              Fru talman! Även jag tror att vi har en bred folklig legitimitet
              för vår restriktiva alkoholpolitik. Men det är nog många i Sverige
              som tycker att det är bra att få föra in mängder av lågt beskattad
              alkohol över våra gränser.
            </seg>
            <seg n="12ead01b">
              Systemets monopol, som vi pratade om tidigare, har ett starkt
              stöd, och glädjande nog återvänder många kunder dit i stället
              för att köpa utomlands. Samtidigt tror jag att många svenskar
              känner sig lite lurade av att vi av EU blir tvingade att öppna
              våra gränser för en i stort sett obegränsad alkoholinförsel.
            </seg>
            <seg n="1259ee88">
              Finansministerns partikolleger i skatteutskottet tror att en
              höjd skatt på spriten i Sverige skulle innebära mindre införsel
              från lågskatteländerna, men det tror varken jag eller mina partikamrater.
              Därför vill jag fråga finansministern:
            </seg>
            <seg n="8f1f6c32">
              Håller finansministern med sina partikamrater i skatteutskottet
              om att höjd skatt på spriten i Sverige skulle göra det mindre
              intressant att handla i lågskatteländer? Eller håller finansministern
              med mig och mina partikamrater om att det behövs förstärkta resurser
              till Tullverket, Skatteverket och polisen för att hindra kriminell
              handel med alkohol samtidigt som Sverige ökar sina ansträngningar
              att få resten av EU att inse hotet från alkoholen?
            </seg>
          </u>
          <note type="speaker" n="64efe5d2">
            Anf. 28 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-11" n="1f593a84">
            <seg n="51bdc81d">
              Fru talman! Låt mig upprepa att jag tycker att det är bra att
              vi får en diskussion om alkoholpolitiken. Det är nämligen en del
              av signalsystemet, om jag säger så, till våra myndigheter och
              verk att detta är en viktig fråga, att det är viktigt att de följer
              den, att det är viktigt att vi gör vad vi kan för att bevara en
              sund och rimlig alkoholpolitik.
            </seg>
            <seg n="3e32d448">
              När det sedan gäller mina partikamrater i skatteutskottet håller
              jag alltid med om deras kloka och väl övervägda ställningstaganden.
              Vi får naturligtvis värdera även den här frågan. Vi har nu gjort
              höjningar av ölskatten och vi har höjt tobaksskatten områden där
              det allmänt finns skäl att höja skatterna men det finns avgränsningsproblem
              vad gäller risken för smuggling.
            </seg>
            <seg n="9b39b765">
              Jag är övertygad om att de måttliga höjningar av skatterna som
              vi gjort inte leder till fördjupade gränshandelsproblem, även
              om det återstår att se. När vi väl utvärderat frågan kan vi också
              förhålla oss till vilka möjligheter det finns att göra ytterligare
              insatser på området.
            </seg>
            <seg n="40875c25">
              Grunderna för den svenska alkoholpolitiken bör bestå; det är
              vi överens om. Därför är det glädjande att vi kan ha den här typen
              av diskussioner. Det är en del av signalsystemet gentemot myndigheterna
              och visar på vikten av dessa frågor.
            </seg>
            <seg n="bf8d208d">
              Jag vill tacka Laila Bjurling för diskussionen.
            </seg>
          </u>
          <note n="2bcbd0e8">
            Överläggningen var härmed avslutad.
          </note>
          <note n="29967584">
            7 § Svar på interpellation 2007/08:65 om skatteundandragande
            och regelkrångel
          </note>
          <note type="speaker" n="96934bc3">
            Anf. 29 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-12" n="1f593a84">
            <seg n="4cbaccc9">
              Fru talman! Marie Engström har frågat mig vilka åtgärder jag
              är beredd att vidta för att minska skattefusk och svartjobb samt
              för att minska regelbördan för såväl privatpersoner som företag.
            </seg>
            <seg n="60b8dc92">
              Marie Engström och jag debatterade skattefusk för ett år sedan.
              Jag anser fortfarande att frågan är viktig och att det framför
              allt är tre faktorer som är viktiga för att få bukt med den. Skatter
              och avgifter måste ligga på en rimlig nivå, Skatteverkets kontroll
              måste vara effektiv och synlig och skattereglerna måste vara så
              enkla som möjligt.
            </seg>
            <seg n="bb33d0d6">
              Sedan dess har regeringen presenterat flera förslag som minskar
              skattefusk och svartjobb. Skattelättnader för hushållstjänster
              har införts, och ett förslag om sänkta socialavgifter på vissa
              delar av tjänstesektorn lämnas nu i dagarna till riksdagen.
            </seg>
            <seg n="e2ddffe0">
              Åtgärder för att öka effektiviteten av Skatteverkets kontrollarbete
              har genomförts. En åtgärd, som beslutades under den förra regeringen
              men genomfördes under den nuvarande, är reglerna om personalliggare
              hos restauranger och frisörer. Reglerna har tillämpats under snart
              ett år. Även om Skatteverket inte har utvärderat reglerna ännu
              har jag fått indikationer på att de hittills varit mycket framgångsrika.
              Jag kan även nämna förslaget om konkurrens på lika villkor inom
              kontantbranscherna, som har antagits av riksdagen. Förslaget innebär
              att ett krav på certifierade kassaregister i kontantbranscherna
              införs från och med 2010.
            </seg>
            <seg n="142c7377">
              Regeringen har också höga ambitioner när det gäller att minska
              den administrativa bördan. Regeringen kommer att redovisa det
              arbetet i en skrivelse till riksdagen under januari 2008.
            </seg>
          </u>
          <note type="speaker" n="1f34da87">
            Anf. 30 MARIE ENGSTRÖM (v):
          </note>
          <u who="marie_engstrom_d234fb" xml:id="i-1328ea909bf20563-0" n="224c915f">
            <seg n="47e63965">
              Fru talman! Anledningen till att jag skrev den här interpellationen
              i år är att Skatteverket kommit med sin skattefelskarta. Det är
              intressant att de försökt kartlägga skattefelen. Det är mycket
              möjligt att jag återkommer nästa år, för jag tror inte att vi
              kommer till rätta med problemen under innevarande riksdagsår.
            </seg>
            <seg n="f8ca291e">
              Det finns problem med skatteundandragande. Skatteverket delar
              in det i olika kategorier. Där finns medvetet fusk och skatteplanering,
              vilka båda går lite utanför gränserna. Sedan finns också de så
              kallade oavsiktligt uppkomna misstagen. Allt är alltså inte medvetet
              fusk.
            </seg>
            <seg n="bc296f31">
              När det gäller de olika typerna av skattefel visar det sig att
              en stor del har internationell anknytning genom transaktioner
              mellan Sverige och andra länder och vice versa. Där får vi kanske
              vara lite uppmärksamma när vi fattar beslut om till exempel uppskov
              med reavinster också ska gälla i andra länder och inte bara i
              Sverige.
            </seg>
            <seg n="05db82e6">
              Vi kommer att debattera detta när det gäller regler om underprisöverlåtelser
              i företag som också ska gälla i andra länder. Vi öppnar för att
              inte på samma sätt kunna bevaka de skatteintäkter som vi egentligen
              ska ha när skatteobjekten försvinner utomlands. Det är viktigt
              att komma ihåg.
            </seg>
            <seg n="b6a50c89">
              Svartarbete motsvarar den absolut största delen av skatteundandragandet.
              Här visar det sig att mikroföretagen var en väldigt stor andel
              av dem som undandrog skatt.
            </seg>
            <seg n="8090b336">
              Sedan talar man om den tredje gruppen. Det är de andra nationella
              frågorna. Vad är det? Det är sådant som inte är skatteundandraganden
              men där människor gör fel. Det är minst lika allvarligt att vi
              har ett system som gör att man inte har möjlighet att göra rätt
              för sig eftersom det är så pass krångligt.
            </seg>
            <seg n="3462b4f4">
              Det regeringen gör är egentligen att spä på just den delen väldigt
              mycket. Anders Borg nämner två saker i sitt svar, nämligen skattereduktion
              för hushållstjänster och sänkning av arbetsgivaravgifter för tjänsteföretag.
              Det skulle vara två metoder att minska skatteundandragandet.
            </seg>
            <seg n="579ab5f6">
              Jag menar att de två åtgärderna kanske snarare bidrar till att
              vi ökar skattebortfallet och möjligheterna att göra skatteundandraganden.
              Till exempel hade Ekot ett radioinslag där man visade att kanske
              många företag faktiskt var beredda att nu skriva någonting annat
              på fakturan och bidra till att skatteundandragandet kommer att
              öka. Det här är egentligen ett litet flaggskepp för regeringen
              just för att minska skatteundandragandet. Det måste kännas väldigt
              besvärande.
            </seg>
            <seg n="ada457c4">
              Det är samma sak med sänkta arbetsgivaravgifter för tjänsteföretag.
              Det är kringgärdat av väldigt många gränsdragningsproblem. Man
              vill naturligtvis höra till den gruppen företag som ska få de
              sänkta arbetsgivaravgifterna. Bland annat har bemanningsföretagen
              nu hört av sig och är väldigt förgrymmade över sakernas tillstånd.
            </seg>
            <seg n="27a04ba1">
              Det finns en lång rad frågor jag skulle kunna ställa till finansministern
              angående detta. Vad har regeringen för övergripande strategi för
              att komma till rätta med skatteundandraganden? Hur ser regeringen
              på de två förslagen om hushållstjänster respektive tjänsteföretag?
              Inte kan väl regeringen vara seriös när man menar att det skulle
              bidra till att vi kommer till rätta med skattefusket?
            </seg>
          </u>
          <note type="speaker" n="f78c010a">
            Anf. 31 FINN BENGTSSON (m):
          </note>
          <u who="unknown" xml:id="i-6f7885e14661e7d6-13" n="8e9337c9">
            <seg n="a670e815">
              Fru talman! Debatten om skatterna under interpellationsdebatterna
              har varit mycket intressant. Jag har kanske störst respekt för
              finansministerns tydliga markering av alla borgerliga partiers
              ideologiska förankring i att alltid ha lägsta effektiva skattenivå
              och skatteuttag för ett överenskommet uppdrag.
            </seg>
            <seg n="35895ac8">
              Insiktsfullt nog betonade finansministern också den borgerliga
              filosofin att ständigt vända på varje skattekrona man uttaxerat
              av medborgarna och att därmed också ständigt ha en levande debatt
              om vad som är det offentliga uppdraget och vad som är privat.
              Med denna filosofi får man nämligen ett viktigt fokus på att det
              som är privat också är viktigt att tillfredsställa för medborgarna
              och att deras frihet att göra detta endast kan uppnås av den som
              har rätt att behålla tillräckligt mycket från till exempel lönearbete
              för att göra sina möjliga val.
            </seg>
            <seg n="73fb50eb">
              Ur detta kommer den kloka arbetslinjen med skattesänkningar på
              arbete som svenska folket så tydligt valde i förra valet. Detta
              är en skillnad mot vänsterblocket som när filosofin om högsta
              möjliga skatteuttag för kollektiva investeringar där det offentliga
              uppdragets begränsningar är relativt ointressanta att diskutera.
              Det är i praktiken oändligt för en riktigt rättroende socialist.
              Problemen börjar hopa sig först när socialisten ser att skattebördan
              för många är så orimlig att människor känner sig trängda och kanske
              flyr undan skatt för att över huvud taget överleva.
            </seg>
            <seg n="237306d7">
              Jag ger mig in i den här debatten för att kanske lära mig lite
              grann av finansministern som har en erfarenhet som jag saknar,
              nämligen kunskaper i ekonomi och dess vetenskap.
            </seg>
            <seg n="418ac616">
              Jag vill dra mig till minnes att vi har en Nobelpristagare i
              ekonomi vid namn Milton Friedman som, om jag minns rätt, påtalade
              problem när skattesatsen blir för hög. Det missgynnar samhället
              på många nivåer som även kan hota arbetslinjen. Bland annat tror
              jag att denna Nobelpristagare ansåg att det skulle kunna vara
              skadligt för samhällsekonomin om man steg över en procentsats
              på 33 procent genom att aktivt skatteplanerande och skatteundanflyende
              började göra sig gällande i sådan mängd att man faktiskt förlorade
              på det hela.
            </seg>
            <seg n="df72e6f1">
              Det innebär också att improduktivt arbete iscensattes av många
              medborgare för att just komma undan skatterna. Man fick helt enkelt
              en dålig skattemoral på den nivån.
            </seg>
            <seg n="74f10c5d">
              Jag vill också dra mig till minnes att den tidigare amerikanske
              presidenten Ronald Reagan var den som lagstiftade om något som
              heter bill of rights . Det innebar att varje medborgare skulle
              ha en lagskyddad rätt att få behålla minst 50 procent av intjänad
              inkomst. Det är en ganska intressant siffra om man jämför den
              med tidigare överenskommelser och breda parlamentariska lösningar
              att skattetryck inte ska överstiga 50 procent.
            </seg>
            <seg n="e70dfa9e">
              Min fråga till finansministern är om han i den här debatten kunde
              lägga in lite av detta resonemang. Nu är dessa förvisso två förhatliga
              representanter för det stora landet i väster. Men är den här filosofin
              något man borde fundera på när det gäller till exempel implementeringen
              av skatter så att man också får en följsamhet av skatterna som
              alla gynnas av, såväl landet som medborgarna?
            </seg>
            <seg n="5572221d">
              Vi har visserligen med den nya regeringen lyckats med att sänka
              skattetrycket ganska påtagligt på kort tid. Den fråga jag egentligen
              ställer är: Är det rätt att i första hand jaga skattesmitare?
              Eller är det så att man också måste väga in vad som bör vara ett
              rimligt skattetryck för att inte detta ska bli en jakt som är
              improduktiv såväl för samhället som för medborgaren?
            </seg>
          </u>
          <note type="speaker" n="1c7b0638">
            Anf. 32 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-110da1bf17b149fe-0" n="25f200e3">
            <seg n="eef9a1a5">
              Fru talman! Jag ska börja med att tacka Marie Engström för en
              bra och intressant interpellation i ett viktigt ärende, nämligen
              hur vi ska finansiera vår välfärd och hur somliga människor försöker
              undandra sig just det ansvaret.
            </seg>
            <seg n="4f71cbb5">
              Jag blev också väldigt intresserad av att lyssna på vad finansministern
              har att säga om Finn Bengtssons resonemang här. Jag brukar efterlysa
              moderater som vill vara med och diskutera frågan om skattefusk,
              men i det här fallet blev det nog inte lättare för finansministern.
            </seg>
            <seg n="6f0c6052">
              Så till interpellationen. När finansministern ska berätta vad
              regeringen gör för att minska skattefusket säger han att det gör
              man genom att sänka skatten. Han lyfter fram två exempel som Marie
              Engström också har tagit upp, nämligen skattelättnader för hushållstjänster
              och sänkta socialavgifter för vissa delar av tjänstesektorn.
            </seg>
            <seg n="34c3cb4a">
              Det är två förslag som har fått mycket kritik för att de krånglar
              till skattesystemet, ökar regelbördan och nu också öppnar för
              nya typer av skattefusk. Just den undersökning som Ekot genomförde
              är väldigt talande för hur det nu uppenbarligen går till.
            </seg>
            <seg n="8460d92d">
              Näringsminister Maud Olofsson fick en möjlighet att uttala sig.
              Hon valde att inte se det som något större problem att man fuskade
              på ett nytt och mer expansivt sätt i den här branschen. Jag hoppas
              förstås att finansministern har en annan och mindre lättsinnig
              syn på skattefusk.
            </seg>
            <seg n="0bd7a406">
              När det handlar om andra saker som finansministern lyfte fram
              som regeringens åtgärder mot skattefusk är det åtgärder som har
              beslutats eller förberetts av en socialdemokratisk regering under
              den föregående mandatperioden. Ingenstans kan man se vilka nya
              förslag finansministern själv har lyft fram och som han nu arbetar
              intensivt med i Finansdepartementet för att komma till rätta med
              de problem som finns.
            </seg>
            <seg n="f59a3e0b">
              Jag skulle vara väldigt glad om finansministern tar tillfället
              i akt och redovisar alla de nya förslag som man nu jobbar hårt
              med för att vi ska kunna komma till rätta med problemet med att
              vissa människor tycker att de inte ska vara med och finansiera
              den välfärd som vi gemensamt har kommit fram till att vi ska ha
              i Sverige.
            </seg>
          </u>
          <note type="speaker" n="03f5dd93">
            Anf. 33 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-6edc4cee21165137-0" n="fdaddc4c">
            <seg n="16b5611f">
              Fru talman! Jag vill börja med att säga att vi har haft ett jätteintressant
              skatteseminarium och träffat skatteforskare i skatteutskottet
              här under förmiddagen. En fråga som då blev belyst var svenskarnas
              attityder till olika typer av skatter, skattemoral och så vidare.
            </seg>
            <seg n="8c7ef714">
              Det forskarna kunde slå fast var att för att allmänheten ska
              acceptera en beskattning måste skatterna upplevas som rättvisa.
              Vi kan konstatera att 70 procent av skattesänkningarna ramlar
              rakt ned i händerna på de 30 procent mest välbärgade.
            </seg>
            <seg n="045ff82a">
              Forskarna kunde också konstatera att skattesystemet måste vara
              enkelt och begripligt. Min fråga till finansministern som kommer
              så småningom handlar om på vilket sätt han har gjort vårt skattesystem
              enklare och begripligare från de exempel som Fredrik Olovsson
              och Marie Engström tar upp. När Skatteverkets generaldirektör
              besökte skatteutskottet sade han att arbetsgivaravgiftssänkningarna
              inom vissa tjänstesektorer blir svåra att kunna kontrollera och
              att de kommer att leda till skatteundandraganden. Detta sade han
              utifrån en fråga om varför man ska betala en avgift när man säljer
              bensin och en annan när man säljer korv på en bensinmack.
            </seg>
            <seg n="92e8aedf">
              Forskarna kom också fram till att man ska se skatterna som ett
              medel för att nå gemensam välfärd. Vi använder skatterna och lägger
              ihop dem gemensamt för att bygga och nå välfärd. Man ska inte
              använda dem för att skänka till välbärgade i privata fickor, som
              den här regeringen nu har gjort. Det bygger man ingen gemensam
              välfärd med för att inte tala om de frysta statsbidragen till
              kommunerna som gör att många kommuner får svårigheter framöver.
            </seg>
            <seg n="fc12f1fc">
              Forskarna kunde också meddela att människor ska uppleva att alla
              andra gör rätt för sig. Det är viktigt för att upprätthålla en
              god skattemoral. Man kan fråga sig på vilket sätt regeringen har
              förmedlat signaler och signalsystem ut till den svenska allmänheten
              om att man gör rätt för sig utifrån de diskussioner som har förts
              där enskilda statsråd har vittnat om att de inte har betalat de
              skatter och avgifter som man rimligen borde göra.
            </seg>
            <seg n="5a080a38">
              Den viktigaste slutsatsen som forskarna kunde berätta om var
              att för att kunna upprätthålla en hög legitimitet är just förtroendet
              för politiker oerhört viktigt. Det är viktigt på vilket sätt vi
              agerar och på vilket sätt vi talar om skatter. Man kanske inte
              ska säga som utrikesminister Bildt gjorde när han sade att det
              inte är konstigt att man skattefuskar med ett sådant skattesystem
              som vi har i det här landet. Då går signalsystemet i precis motsatt
              riktning mot legitimitet.
            </seg>
            <seg n="34d562bb">
              Vi kan konstatera att i jakten på fusket får faktiskt Skatteverket
              lite mindre medel och resurser till att kunna kontrollera. Däremot
              satsar finansministern kraftigt på socialförsäkringssystemet för
              att kunna jaga dem som utnyttjar eller tar ut föräldrapenning
              eller sjukpenning. Det är ganska symtomatiskt för regeringen,
              menar jag.
            </seg>
            <seg n="509dc971">
              Mina frågor till finansministern i den här interpellationsdebatten
              blir: På vilket sätt har finansministern agerat för att vårt skattesystem
              ska bli enklare och begripligare? Och vad gör finansministern
              för att stärka skattemoralen i landet?
            </seg>
          </u>
          <note type="speaker" n="2a2a54a2">
            Anf. 34 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-14" n="1f593a84">
            <seg n="953bf473">
              Fru talman! Det är centralt att bekämpa skattefusk och bidragsfusk,
              överutnyttjande av möjligheter att undkomma skatter och överutnyttjande
              av olika förmåner vi har. Vi har de senaste dagarna från Skatteverket,
              från bidragsfuskutredningen och från andra håll fått nya och skrämmande
              uppgifter om hur stora belopp går förlorade för samhällsekonomin
              på grund av detta.
            </seg>
            <seg n="c91622ca">
              Den här regeringen har till skillnad från tidigare regeringar
              en aktiv ambition att förbättra skattesystemet. Vi har sänkt skatterna
              kraftigt på ett sätt som väcker stort internationellt intresse.
              Vi sänker skatterna därför att låga skatter är viktigt för att
              människor ska vilja betala dem och för att vi ska få sysselsättning.
              Vi gör skatterna mer effektiva genom att vi minskar de stora sociala
              kostnader som är förknippade med att en stram arbetsrätt och höga
              reservationslöner driver ut unga människor, äldre människor och
              invandrare från arbetsmarknaden. Det löser vi genom att rikta
              lättnader i stället för att öka otryggheten för de grupper som
              behöver få en plats på arbetsmarknaden. Vi satsar på enhetliga
              och rättssäkra skatter.
            </seg>
            <seg n="beae1766">
              Det här är vårt program. Det är mycket intressant att notera
              att när vi sänker skatterna på arbete kommer sysselsättningen.
              Våra egna beräkningar tyder på att det handlar om runt 100 000
              i ökad sysselsättning, vilket är ett resultat som Socialdemokraterna,
              om de menar allvar med full sysselsättning, skulle applådera.
            </seg>
            <seg n="3c5777df">
              Vi vill ha effektivare skatter. Enhetliga skatter är inte alltid
              effektiva. Det är en mycket tydlig inriktning i dag i Sverige,
              i hela Europa och för den delen i USA att vi måste lätta på kostnaderna
              för våra höga skatter genom att ta ned skattetrycket på de områden
              där Socialdemokraternas och Vänsterpartiets politik har drivit
              ut jobb ur svensk ekonomi. Det är alldeles uppenbart att Sverige
              har en underdimensionerad servicesektor, en underdimensionerad
              restaurangnäring och en underdimensionerad handel. Med hjälp av
              höga skatter och höga arbetsgivaravgifter har man drivit ut jobb
              och företagande ur Sverige. Det är ett av de viktigaste skälen
              till att Socialdemokraterna har misslyckats med jobben. Det är
              ett av de viktigaste skälen till att vi har massarbetslöshet i
              Sverige.
            </seg>
            <seg n="d2283d38">
              På det sättet är det tragiskt att när vi nu gör någonting åt
              detta förordar Socialdemokraterna en skattechock för ungdomar,
              en skattechock för servicesektorn, en skattechock i förlängningen
              för de arbetslösa och en skattechock för att återupprätta massarbetslösheten.
            </seg>
            <seg n="18c3b5e3">
              Det är precis som Finn Bengtsson påpekar; ekonomer har varit
              tydliga här. Man kan citera Milton Friedman och man kan även citera
              Gunnar Myrdal: Sverige är på väg att förvandlas till ett land
              av fifflare. Med den skattebörda som Gunnar Sträng och andra lade
              över Sverige i slutet av 60-talet och början av 70-talet drev
              man fram en svartekonomi och ett mygelsamhälle som var oerhört
              skadligt.
            </seg>
            <seg n="2e940460">
              Här har vi den tydligaste skiljelinjen i svensk politik. Det
              går inte att komma ifrån att det är här skillnaden mellan vänster
              och höger går. Vi står för full sysselsättning. Vi står för låg
              arbetslöshet. Vi väjer inte på någon punkt för det som krävs för
              att skapa jobb. Socialdemokraterna hyllar sin egen passivitet
              och sitt eget misslyckande. Här blir det tydligt. I dag fick vi
              nyheten om att pensionerna nu stiger snabbare än vad som har skett
              på länge. Om prognoserna är riktiga kommer uppgången i pensionerna
              att bli ännu större nästa år. Då handlar det om 4 000 kronor i
              höjda pensioner i år och 6 000 nästa år. Det lyckades aldrig Socialdemokraterna
              med därför att de misslyckades med jobben.
            </seg>
            <seg n="3d2fe59c">
              Vi ser att kommunerna nu gläds åt att skatteintäkterna ökar.
              Det kommer naturligtvis att fortsätta under de närmaste åren.
              Det sker rekordinvesteringar i välfärdssektorn, för nu kommer
              jobben.
            </seg>
            <seg n="db750818">
              Att man kan tala om förtroende för politiker när man vet att
              den stora förtroendeförlusten ligger i sveket mot den förda sysselsättningspolitiken
              och sveket mot att man inte hanterade massarbetslösheten! Det
              är där förtroendet för politikerna har tagit den största stöten.
            </seg>
          </u>
          <note type="speaker" n="238242a2">
            Anf. 35 MARIE ENGSTRÖM (v):
          </note>
          <u who="marie_engstrom_d234fb" xml:id="i-1328ea909bf20563-1" n="224c915f">
            <seg n="4faec9e4">
              Fru talman! Jag märker att Anders Borg blir mycket engagerad
              när vi debatterar de här frågorna. Det trillar mer över till att
              diskutera sysselsättning än att diskutera skattefusket, som egentligen
              är syftet med min interpellation. Jag tycker att även den andra
              debatten är intressant, men det kanske blir som i en tidigare
              interpellationsdebatt där man skulle diskutera golf men det blev
              mer ridning. Jag hoppas att vi kan hålla oss till skattefusket.
              Vi är flera stycken här som har ställt frågan vad regeringen har
              för strategi för att komma till rätta med problemen.
            </seg>
            <seg n="61f37a37">
              Det vi pratar om är i runda slängar ca 5 procent av bnp som faktiskt
              inte kommer in till staten. Det är problematiskt på många sätt.
              Dels handlar det om pengar som vi skulle kunna använda till välfärdssatsningar,
              dels handlar det om att det faktiskt finns många företag i det
              här landet som vill göra rätt för sig. Men det blir svårt för
              dem i och med att det finns andra företag som sätter detta i system.
              Vi har här påvisat exempel på hur det kan gå till. Därför är vi
              upprörda över att regeringen vill tillskapa regler som öppnar
              för ännu mer skatteundandraganden och ännu större uppfinningsrikedom.
              Det är inte bra.
            </seg>
            <seg n="d5b8b1f3">
              Som Raimo Pärssinen sade har vi haft ett seminarium på förmiddagen
              i dag i skatteutskottet. Det är jätteintressant att ta del av
              vad forskningen säger i de här frågorna och om attityder.
            </seg>
            <seg n="e1c2586f">
              Anders Borg var inne på att vi här i Sverige har höjt skatterna
              så mycket. Han gjorde någon liten historisk exposé. Men har Anders
              Borg några empiriska belägg för att Sverige på något sätt skulle
              ha en större andel skatteundandragande än något annat europeiskt
              land? Finns det sådan empirisk forskning? Det kanske vore viktigt
              att ha det som utgångspunkt i så fall.
            </seg>
            <seg n="58f1630d">
              Det som vi måste ta fasta på från forskarnas sida är att det
              är viktigt för människor att de upplever skattesystemet som rättvist.
              Det handlar om att jag behandlas rättvist men också om att andra
              behandlas rättvist. I det sammanhanget ska man komma ihåg att
              det inte bara handlar om rättvisan, utan det handlar också om
              kopplingen till välfärden. Vet man att det finns en stark koppling
              till välfärden, får man den informationen, blir man också mer
              benägen att betala sin skatt.
            </seg>
            <seg n="2dbce235">
              Detta kan vara svårt ibland om man kanske i den politiska retoriken
              vill framhålla skatter som någonting som är väldigt negativt.
              Till slut pratar man ju mer eller mindre bort skatter från statsinkomsterna
              genom att tala om att de är så väldigt skadliga, att de är så
              väldigt onyttiga. Vore det inte bättre om vi försökte tala om
              vad man egentligen får för skatterna?
            </seg>
            <seg n="75c899a9">
              Det fanns en fråga som man uppenbarligen hade ställt till många
              skattebetalare. 70 procent säger att det är väldigt bra att sänka
              skatter, men bara 50 procent vill att man minskar välfärdsåtagandena.
              Det borde ju finnas en större överensstämmelse i så fall.
            </seg>
            <seg n="865eb6de">
              Jag skulle vilja avsluta med en sak som sades vid seminariet.
              Det var en hälsning från den skattejuridiska forskningen. De menar
              att det här finns entydiga slutsatser. Det handlar om att se till
              att vi inte får några skattefria öar, att se till att vi strävar
              efter likformighet i beskattningen och att det inte ska vara några
              olikheter. Det är nämligen där vi får de stora problemen. Jag
              tycker att det uttalandet stämmer väldigt väl överens med den
              kritik som vi har kring regeringens förslag.
            </seg>
          </u>
          <note type="speaker" n="debead20">
            Anf. 36 FINN BENGTSSON (m):
          </note>
          <u who="unknown" xml:id="i-6f7885e14661e7d6-15" n="8e9337c9">
            <seg n="3deb039e">
              Fru talman! Det här är en mycket intressant debatt. Låt mig påminna
              om att vi har haft en pomperipossadebatt i vårt land för inte
              så länge sedan, det vill säga när vi hade ett skattetryck på enskilda
              som gick över 100 procent. Det är klart att man då kan väcka en
              interpellation av den här typen och i första hand fråga hur vi
              ska jaga dem som betalar mer än 100 procent i skatt och sedan
              ställa frågan så att det är det enda fokus man får diskutera.
            </seg>
            <seg n="5186f813">
              Jag tycker att det är ganska viktigt att just därför ställa frågan
              lite mer öppet. Det har hänvisats till forskare hit och forskare
              dit. Jag hänvisar till några andra forskare som uppenbarligen
              har andra åsikter, som dessutom har vunnit Nobelpriset, även om
              de inte har fått vara med på debatten i dag.
            </seg>
            <seg n="6649d6ed">
              Min fråga till finansministern utgick nämligen från följande:
              Om skatterna är för höga för det offentliga uppdrag som medborgarna
              känner sig missnöjda med får man, enligt mitt sätt att se, beteendevetenskapligt
              rent naturligt en skatteflyktstendens. Det måste man begripa.
            </seg>
            <seg n="a8b38db0">
              Jag kan läsa innantill vad interpellanten säger. Hon säger så
              här: Det är allvarligt att staten går miste om så stora skatteintäkter
              varje år, alltså 133 miljarder. Den oron kan jag dela. Men så
              kommer nästa mening: På sikt kan det få betydelse för välfärdssystemen,
              eftersom pengar som rättmätigt skulle användas för till exempel
              höjda bostadstillägg eller vård inte finns tillgängliga.
            </seg>
            <seg n="be9b0780">
              Låt mig då få påminna om att resultatet efter tolv års socialdemokratiskt
              styre har lett till en vård som nu är den sämst tillgängliga i
              hela Europa. Då är min fråga till finansministern: Tror finansministern
              att man kanske genom att höja skattetrycket på ett enkelt sätt
              kan fördela över de pengarna så att vården plötsligt uppnår det
              som Socialdemokraterna, som har haft bland världens högsta skatter,
              inte har lyckats uppnå? Eller kan det möjligtvis vara så att det
              finns ett systemfel, att ett alltför högt skattetryck inte bara
              motverkar arbetslinjen utan även tillgängligheten till den välfärd
              som man påstår sig värna om men inte har lyckats uppnå?
            </seg>
          </u>
          <note type="speaker" n="7206c048">
            Anf. 37 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-110da1bf17b149fe-1" n="25f200e3">
            <seg n="5576bd9f">
              Fru talman! Finansministern vältrar sig i självberöm. Det kan
              ändå vara bra att påminna om att det året före valet, det sista
              året med en socialdemokratisk regering, skapades 93 000 nya jobb.
              Det gjordes utan stora skattesänkningar för rika och förmögna.
              Det gjordes utan stora nedskärningar i a-kassan, utan avgiftshöjningar
              i a-kassan och utan att sjuka fick sämre ersättning om de exempelvis
              råkade ut för cancer eller en stroke.
            </seg>
            <seg n="b505234f">
              Det kan också vara på sin plats att korrigera finansministern
              på en punkt när det gäller pensionärerna. Pensionerna har de senaste
              sju åren stigit realt, enligt samma nyhetssändning, antar jag,
              som finansministern lyssnade på. Det finns ingen anledning att
              sprida lögner om det. Däremot är det finansministern som ser till
              att landets pensionärer inte får de skattesänkningar som inkomsttagare
              i övrigt får. Det leder naturligtvis till att klyftorna ökar mellan
              dem som har jobbat men blivit gamla och dem som jobbar nu.
            </seg>
            <seg n="0caba2dd">
              Kanske är det fantastiska utfallet mot socialdemokratisk politik
              också ett försvar när finansministern står här och inte har några
              egna förslag om hur han ska komma till rätta med skattefusk mer
              än genom att möjligen ta bort skatter och sänka skatter. Det tycks
              ju vara den enda strategi som återstår när de socialdemokratiska
              förslagen är genomförda. Annars har finansministern återigen en
              möjlighet att återkomma med de konkreta förslag som han avser
              att lägga fram framöver när det handlar om det här. Budgetpropositionen
              var kemiskt ren från den typen av insatser.
            </seg>
          </u>
          <note type="speaker" n="347db37e">
            Anf. 38 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-6edc4cee21165137-1" n="fdaddc4c">
            <seg n="cb80524c">
              Fru talman! Ja, det är samma retorik hela tiden, Anders Borg.
              När jag frågar vad finansministern tänker göra för att stärka
              skattemoralen pratar han om en misslyckad socialdemokratisk politik.
              Och det här med förtroendet för politiker säger han beror på Socialdemokraternas
              misslyckande. Men menar Anders Borg, i talarstolen i riksdagen,
              att det inte spelar någon roll om vi har statsråd som undandrar
              sig skatter, som skattefuskar, som inte fullgör sina skyldigheter
              för att samla pengar till välfärden? Menar Anders Borg att det
              inte spelar någon roll och att detta med förtroendet bara kan
              hänföras till socialdemokratisk arbetsmarknadspolitik? Det tycker
              jag är mycket förvånande att få höra.
            </seg>
            <seg n="84649942">
              Ni moderater har faktiskt sagt, i Gävle, att nu öppnas dörren
              och vägen mot skatteparadiset i Sverige. Då använder ni precis
              samma retorik och säger: Ja, det gör vi för låginkomsttagarna.
              Men det förutsätter naturligtvis att paradiset även kommer att
              gälla höginkomsttagarna. För vägen, som ni har anträtt, mot skatteparadiset
              går via höginkomsttagarna. Det är fullständigt klart. Det är också
              därför som förtroendet i opinionen för Moderaterna sjunker. Det
              är synligt för svenska folket vilken prioritering ni har. Det
              är mer åt dem som redan har, mindre åt de andra.
            </seg>
            <seg n="afddcca8">
              Ni ska bara veta hur de 325 arbetare som är varslade vid Norrsundets
              Bruk känner när de ska möta en sämre ekonomi medan Anders Borg
              och övriga får en mycket bättre ekonomi.
            </seg>
            <seg n="a10e6f2b">
              Jag frågar återigen: Vad tänker finansministern göra för att
              stärka skattemoralen i detta land?
            </seg>
          </u>
          <note type="speaker" n="19672ba3">
            Anf. 39 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-16" n="1f593a84">
            <seg n="f8197db2">
              Fru talman! Jag tror att det enskilt viktiga vi kan göra för
              att stärka förtroendet för svenska politiker och för den svenska
              samhällsmodellen är att återupprätta full sysselsättning och bekämpa
              massarbetslöshet.
            </seg>
            <seg n="bebbdf17">
              Det spelar ingen roll hur arg Raimo Pärssinen blir. Jag kommer
              aldrig att vika från vår princip om full sysselsättning. Jag förstår
              att det är störande för socialdemokrater att få höra om sitt eget
              misslyckande, eftersom man lämnar efter sig massarbetslöshet,
              utanförskap och en avgrund från det som man kan kalla full sysselsättning.
            </seg>
            <seg n="82cfb131">
              Men låt oss återkomma till diskussionen om skattefusk, som är
              utgångspunkten för detta. Det är klart att det som vi talar om
              är en mycket effektiv strategi mot skattefusk. Låga skatter minskar
              risken för att människor upplever att det är nödvändigt eller
              uppfattar det som rimligt att undandra sig skatter. Låga skatter
              och effektiva skatter är ett självklart mål för en regering som
              vill ha en väl fungerande välfärd.
            </seg>
            <seg n="06c133c4">
              När det gäller detta med effektiva skatter måste jag säga att
              jag är lite förvånad över att Marie Engström väljer en sådan entydig
              ton. När vi möter utländska departement och organisationer uppfattas
              naturligtvis det som vi nu gör med skatterna som ett sätt att
              öka skatternas effektivitet.
            </seg>
            <seg n="7e1c245d">
              När vi tittar på arbetslöshet i olika länder ser vi att den skiljer
              sig mellan ungdomar, äldre och invandrare. Vi vet att det finns
              en stor skillnad när det gäller hur många som fastnar i långvarigt
              utanförskap, alltså hur mycket långtidsarbetslöshet man får.
            </seg>
            <seg n="012fc293">
              Jag satt senast i dag och läste en omfattande rapport som kommissionen
              har beställt på denna punkt. Det är tydligt så att allra störst
              och dyrast är kostnaden för skattesystemet när det gäller sektorer
              där man kan ersätta marknadsarbete med eget arbete, där det finns
              en omfattande svart sektor. Där kan man få stora sysselsättningseffekter,
              och de kommer förhållandevis snabbt. Det är därför vi har försökt
              lägga fram förslag på detta område.
            </seg>
            <seg n="14a3674d">
              Hur ska vi försvara skatterna? undrar Marie Engström. Ja, vi
              vill naturligtvis ha en omfattande välfärd i Sverige. Vi vill
              ha en bra och generös trygghet. Men ännu tydligare vill vi ha
              bra kunskap i skolan och en god kvalitet i vården, som Finn Bengtsson
              lyfte fram. Då måste vi kunna försvara ett någorlunda rimligt
              skattetryck. En fråga är avgörande för vilka kostnader man kan
              acceptera, och det är jobben, jobben och jobben. De höga enhetliga
              skatterna har slagit ut väldigt många jobb i Sverige. Tittar vi
              på svensk ekonomi ser vi att det är i servicesektorn vi har förlorat
              jobben. Det är bland ungdomar, det är bland äldre, och det är
              bland invandrare. Vi gör nu viktiga åtgärder för att kunna ha
              kvar en generös välfärdsstat utan att det leder till omfattande
              negativa effekter på sysselsättningen. Därför är åtgärderna för
              att göra skatterna mer effektiva också viktiga åtgärder för att
              bevara skattesystemets legitimitet.
            </seg>
            <seg n="2d78309a">
              Det är klart att det finns skatteflyktstendenser. Det finns människor
              som uppfattar att det finns ett omfattande överutnyttjande och
              fusk i bidragssystemen, och det gör att de inte vill betala sina
              skatter. Det faktum att de tror att andra inte betalar sina skatter
              kan bidra både till att de fuskar mer med bidrag och till att
              de fortsätter att fuska med skatterna. Man får en negativ spiral
              som undergräver samhällsmoralen.
            </seg>
            <seg n="dd44c9b2">
              Vad vi vill uppnå är naturligtvis en känsla av att man får mycket
              bra offentlig service till exempel bra skola och bra sjukvård
              om man betalar sina skatter. Skatterna ska vara enkla att leva
              med, och de ska inte bidra till massarbetslöshet. Det är inriktningen
              på de åtgärder vi gör.
            </seg>
            <seg n="93c93ac4">
              Jag tror också att utvärderingarna så småningom kommer att visa
              att sysselsättningen bland ungdomar och i servicesektorn, bland
              invandrare och långtidsarbetslösa är på väg upp. Detta är ett
              resultat av att vi försöker minska de allra farligaste och allra
              skadligaste skattekilarna.
            </seg>
          </u>
          <note type="speaker" n="92882e42">
            Anf. 40 MARIE ENGSTRÖM (v):
          </note>
          <u who="marie_engstrom_d234fb" xml:id="i-1328ea909bf20563-2" n="224c915f">
            <seg n="9f4c7d4c">
              Fru talman! Det finns väldigt mycket att svara på här. Jag kan
              i varje fall säga att den pomperipossadiskussion som vi hade i
              Sverige på 1970-talet ledde till att man gjorde någonting åt det
              problem som uppstod, och det var under en socialdemokratisk regering.
            </seg>
            <seg n="90dc7162">
              Jag får väl också säga att det ändå är positivt att Anders Borg
              åtminstone försöker att diskutera skattefuskfrågan. Det andra
              får vi ta sedan. Men jag fäste mig lite grann vid något som Anders
              Borg sade om regeringens strategi med låga skatter. Forskarna
              säger att människor tycker att det är så viktigt med rättvisa
              skatter. Man kan förstås sänka skatten, men det beror i så fall
              på hur man sänker den, rent teoretiskt. Sänker man skatter för
              människor med höga inkomster tappar man ju hela idén med rättvisa
              skatter. Rättvisa skatter är uppenbarligen väldigt viktigt för
              viljan att göra rätt för sig och betala skatt. Ur det perspektivet
              kan man inte på något sätt säga att skatterna är rättvisa. Det
              är likadant med fördelningen av skatter mellan kvinnor och män.
            </seg>
            <seg n="7d74ee45">
              När det gäller effektiva skatter och enkla skatter ska man kanske
              lyssna på vad Näringslivets regelnämnd säger. De har i dagarna
              skickat brev till oss riksdagsledamöter och säkert också till
              Finansdepartementet. Från det hållet finns farhågor: Kommer man
              att göra något åt regelförenklingsarbetet, kommer man att uppnå
              de mål man har satt upp och så vidare. Man kanske också ska lyssna
              på vad Skatteverket säger. De förutspår kvittokaos och krångligare
              regler krångligare för Skatteverket och krångligare för skattebetalarna.
              Det är något jag tycker att regeringen måste ta till sig. Jag
              kanske skriver en interpellation nästa år igen.
            </seg>
          </u>
          <note type="speaker" n="b53cad3f">
            Anf. 41 Finansminister ANDERS BORG (m):
          </note>
          <u who="anders_borg_finansminist" xml:id="i-6f7885e14661e7d6-17" n="1f593a84">
            <seg n="2954c92a">
              Fru talman! Jag är inte säker på att jag förstod Marie Engström
              rätt. Pomperipossadebatten var i början av 70-talet, och den stora
              skattereformen inträffade i slutet av 80-talet. Möjligtvis är
              det den takt man kan förvänta sig av socialdemokratin när de omprövar
              och löser samhällsproblem. Det är möjligtvis en riktig iakttagelse
              från Marie Engström att det tar väldigt lång tid för socialdemokratiska
              regeringar att lösa problem.
            </seg>
            <seg n="4deed295">
              Vi står för en rättvis och frihetlig skattepolitik. Det är kärnan
              i vår politik, och det är utifrån detta vi kommer att utvärderas
              i valrörelsen. Den är rättvis därför att den leder till jobb och
              till sysselsättning. Den minskar utanförskapet och pressar tillbaka
              arbetslösheten. Det är den fulla sysselsättningen som är det viktigaste
              när vi diskuterar rättvisa. Utanförskap bygger klyftor mellan
              människor. När vår politik får sin fulla effekt och sysselsättningen
              ökar kommer vi att se den stora skillnaden mot de tidigare regeringarna.
              Vår politik kan man med god forskning belägga. Det är politik
              som leder till fler jobb. Den förra regeringen skapade plusjobb
              och friår och skryter om att det var något som ökade sysselsättningen.
              Det var en stor del av jobben som kom under 2006. Här har vi skillnaden
              rättvisa skatter är skatter som leder till jobb. Orättvisa skatter
              är skatter som bygger klyftor.
            </seg>
            <seg n="f5e2ecb7">
              Vi ska naturligtvis också ha effektiva skatter. De stora sysselsättningseffekterna
              av skattekilarna finns i servicesektorn. Där finns en svart sektor.
              Det drabbar ungdomar, invandrare och äldre. Där har vi vår inriktning
              för att försöka minska de stora kostnaderna för det svenska skattetrycket.
              Det kommer också att visa sig vara en effektiv politik, både i
              avseende att få ett väl fungerande och legitimt skattesystem och
              för att återupprätta full sysselsättning.
            </seg>
          </u>
          <note n="2bcbd0e8">
            Överläggningen var härmed avslutad.
          </note>
          <note n="b3672b5d">
            8 § Svar på interpellation 2007/08:67 om EU:s centralisering
          </note>
          <note type="speaker" n="f9041c35">
            Anf. 42 Statsrådet CECILIA MALMSTRÖM (fp):
          </note>
          <u who="cecilia_malmstrom_eu_minister" xml:id="i-1dc3cc603aa49a1d-0" n="b9a88c1b">
            <seg n="699be844">
              Fru talman! Max Andersson har frågat mig hur jag kommer att verka
              för ett EU som är smalare, men vassare.
            </seg>
            <seg n="9e0b788e">
              Bakgrunden till frågan är att Max Andersson säger sig ha svårt
              att förstå hur regeringen kan hävda att målsättningen att göra
              unionen smalare men vassare kan förenas med att säga ja till en
              ny EU-grundlag som kraftigt ökar EU:s makt.
            </seg>
            <seg n="8a635db5">
              Jag skulle vilja svara så här: Det är ingen nyhet att Max Andersson
              inte delar regeringens syn på EU-samarbetet och det fördrag som
              nyligen har antagits av unionens stats- och regeringschefer. Allvarligare
              är att Max Andersson sprider vilseledande information om det nya
              fördragets följder. Fördraget innebär inte att EU får ett gemensamt
              försvar eller att EU förvandlas till en stat. Det innebär inte
              heller att EU kan bestämma över vår nationella politik om exempelvis
              sport eller utrikespolitik.
            </seg>
            <seg n="889b8e7d">
              Det nya fördraget innehåller däremot en rad positiva reformer
              som i många avseenden gör EU vassare och smalare. Exempelvis ger
              fördraget möjligheter till en ny och vassare politik för att bekämpa
              gränsöverskridande brottslighet. Genom att det nationella vetot
              begränsas på det området skapas förutsättningar för effektivt
              agerande i en union med 27 länder.
            </seg>
            <seg n="334bdc22">
              När det gäller målet att göra unionen smalare vill jag framhålla
              att fördraget förtydligar de principer som styr unionens befogenheter.
              Bland annat framgår nu tydligt att varje befogenhet som inte har
              tilldelats unionen i fördragen tillhör medlemsstaterna samt att
              unionen ska respektera medlemsstaternas nationella identitet.
            </seg>
            <seg n="71aa9398">
              Viktigt är också att nationella parlament får nya möjligheter
              att övervaka hur befogenheterna verkligen används och kan slå
              larm om de upptäcker lagstiftningsförslag som inte hör hemma på
              EU-nivå. Om tillräckligt många parlament reser invändningar mot
              ett förslag kan det helt stoppas. Detta är positivt och kan bidra
              till att avskräcka detaljerade och klåfingriga lagstiftningsförslag.
            </seg>
            <seg n="16d5103e">
              Tack vare det nya fördraget förbättras de grundläggande spelreglerna
              för EU-samarbetet. Men målet att göra unionen bättre och mer effektiv
              måste också prägla det dagliga lagstiftningsarbetet. Regeringen
              stöder aktivt det löpande arbetet för att förbättra kvaliteten
              i EU:s lagstiftning och ta bort gamla regler som är onödiga eller
              förlegade. En konkret målsättning är att regelbördan ska lättas
              med 25 procent fram till 2012.
            </seg>
            <seg n="3107a065">
              Nu sätter vi punkt för en debatt om EU:s ramverk som har pågått
              i flera år. Den har varit nyttig, men lika nödvändigt är det att
              EU nu går vidare och lägger all kraft på att arbeta med de stora
              och viktiga sakfrågor som bultar på dörren. Det handlar om att
              leverera en framåtriktad politik som lever upp till medborgarnas
              förväntningar i frågor som klimat, migration, jobb och tillväxt
              och kampen mot den organiserade brottsligheten. Sverige kommer
              att spela en central och konstruktiv roll i det arbetet.
            </seg>
          </u>
          <note type="speaker" n="134c155c">
            Anf. 43 MAX ANDERSSON (mp):
          </note>
          <u who="max_andersson_e19a12" xml:id="i-5cf53f20a6fd75ea-0" n="6b9bb3e2">
            <seg n="27d4fcb5">
              Fru talman! Jag ska börja med att tacka ministern för svaret
              på min interpellation även om jag naturligtvis inte är helt nöjd.
            </seg>
            <seg n="d6eab45a">
              Kärnan i min interpellation handlar om ifall regeringens retorik
              stämmer överens med den praktiska politiken. I valrörelsen gick
              ju alliansens partier ut och krävde ett smalare men vassare EU.
              I regeringsförklaringen skrev man att man ville ha ett EU som
              är smalare men vassare och som koncentrerar sig på färre och genuint
              gränsöverskridande frågor.
            </seg>
            <seg n="548e7878">
              Det är inget underligt att regeringen formulerar sig på det viset,
              för EU är faktiskt inte så fruktansvärt populärt hos svenska folket.
              En opinionsundersökning från tankesmedjan Open Europe från i våras
              visade att 59 procent av svenska folket ville att EU skulle ha
              mindre makt. Bara 4 procent, vilket inte ens är lika med antalet
              folkpartister, ville att EU skulle få mer att säga till om. Olika
              opinionsundersökningar kan ge olika resultat, men tendensen är
              tydlig: Svenska folket vill att EU ska ha mindre att säga till
              om.
            </seg>
            <seg n="998603b4">
              Sedan går regeringen och skriver under ett fördrag som innebär
              att EU får en massiv förstärkning av sin makt. På 62 områden slopar
              man vetorätten. Den svenska regeringens möjlighet att stoppa förslag
              i ministerrådet den röststyrkan halveras. Man utökar EU:s makt
              på många områden. Regeringens retorik stämmer inte överens med
              politiken.
            </seg>
            <seg n="63052e91">
              Kan ministern förklara på vilket sätt ni jobbar med att göra
              EU smalare och vassare? På vilket sätt gör ni EU smalare när ni
              flyttar en massa makt till EU i stället för att försöka få EU
              att koncentrera sig på färre frågor?
            </seg>
            <seg n="b46283cd">
              Ministern tog upp tre exempel på hur EU blir smalare. Det är
              tre små rostiga spikar att hänga upp påståendet på.
            </seg>
            <seg n="a9150d5e">
              En sådan är de nationella parlamentens nya roll. En andra är
              att unionen ska respektera medlemsstaternas nationella identitet.
              En tredje spik är att det nu uttryckligen framgår att varje befogenhet
              som inte har tilldelats unionen i fördragen tillhör medlemsstaterna.
              Jag tar dem en och en.
            </seg>
            <seg n="6477af64">
              Det är förslaget om att de nationella parlamenten ska få nya
              möjligheter att övervaka hur befogenheterna används. Det innebär
              i praktiken ganska lite. Om en tredjedel av de nationella parlamenten
              inom åtta veckor protesterar och säger att EU inte ska syssla
              med detta måste kommissionen titta på förslaget igen. Det är ingen
              gigantisk bantningskur för EU.
            </seg>
            <seg n="9da253a9">
              Om hälften av de nationella parlamenten inom åtta veckor protesterar
              kan det bli en omröstning i ministerrådet om man ska gå vidare
              med förslaget. Men den proceduren kommer sannolikt aldrig att
              användas och dess betydelse kommer att vara ganska liten. Den
              lilla spiken finns där, men den väger lätt i jämförelse med att
              man ger upp vetot på 62 områden.
            </seg>
            <seg n="0eca2231">
              Vad gäller frågan om unionen ska respektera medlemsstaternas
              nationella identiteter framgår det redan i fördragen, artikel
              6.3 i EU-fördraget: Unionen ska respektera den nationella identiteten
              hos sina medlemsstater. Det är inget nytt. Det står redan. Det
              är en svag spik. Bland annat framgår det att varje befogenhet
              som inte tilldelats unionen i fördragen tillhör medlemsstaterna.
              Det står också i de gällande fördragen.
            </seg>
            <seg n="6496fb0d">
              Av de tre sakargumenten är ett litet, och de andra två är inga
              nyheter.
            </seg>
          </u>
          <note type="speaker" n="666861e5">
            Anf. 44 Statsrådet CECILIA MALMSTRÖM (fp):
          </note>
          <u who="cecilia_malmstrom_eu_minister" xml:id="i-1dc3cc603aa49a1d-1" n="b9a88c1b">
            <seg n="7df6a821">
              Fru talman! Tack, Max Andersson, för frågan. Det här är stora
              frågor där det borde vara fler som diskuterar. Vad ska EU göra,
              och vad ska EU inte göra? Det är jättetrevligt att stå här och
              samtala, men det borde involvera fler.
            </seg>
            <seg n="0376ebee">
              Jag förstår att Max Andersson inte är nöjd med svaret. Det hör
              till. Max Andersson hänvisar till undersökningar. De är många.
              Undersökningar visar också att fler personer än någonsin i Sverige
              är nöjda med det svenska medlemskapet. Färre än någonsin vill
              gå ur, och många fler miljöpartister vill att Sverige ska stanna
              kvar i EU än tidigare. Många medborgare vill också att EU ska
              bli bättre på att leverera.
            </seg>
            <seg n="51c1dd32">
              Det är där vassare kommer in. EU ska göra rätt saker. Doing less
              but better . Där det finns ett mervärde av att samarbeta internationellt
              det ska man bli bra på.
            </seg>
            <seg n="aa86f043">
              Max Andersson och jag kan vara överens om att det är värdefullt
              att EU-länderna samarbetar i miljö- och klimatpolitiken. EU kan
              vara ett viktigt verktyg där. Det finns en förstärkning i skrivningen
              om att man ska göra detta, men EU har också under det senaste
              året i handling och i ord och snart ytterligare i handling, hoppas
              jag visat hur viktigt det är att jobba med klimatfrågorna tillsammans.
              Det ska vara bindande mål och bindande tidtabeller.
            </seg>
            <seg n="bbf48fe6">
              Det gäller likaså brottsbekämpningen. Det är där man går mot
              mer majoritetsbeslut därför att det har varit svårt att komma
              vidare. Det är en genuint gränsöverskridande fråga. EU måste ha
              kraft att fatta beslut. Vi har kanske inte samma åsikt om detta,
              men jag menar att det är en kraftfull förbättring för att kunna
              fatta beslut när det gäller både brottsbekämpning, skyddet för
              brottsoffer och rättssäkerheten.
            </seg>
            <seg n="fdec931f">
              EU blir tydligare. Ja, det hade gått att göra det ännu tydligare.
              Som federalist hade jag gärna sett en tydlig kompetenskatalog.
              Jag är inte säker på att Max Andersson är av samma åsikt, men
              det finns ändå ett embryo till ett sådant som reglerar vad som
              ligger på EU-nivå, vad som är delad kompetens och vad som är nationalstatens
              ansvar. Det ökar tydligheten gentemot hur det är i dag.
            </seg>
            <seg n="74162600">
              Det gäller likaså subsidiaritetskontrollen. Jag har samtalat
              med några ledamöter i konstitutionsutskottet om hur riksdagen
              ska jobba med frågan. Det är jätteviktigt att riksdagen hittar
              bra verktyg. Det här är också en kraftfull förstärkning mot hur
              det är i dag med Nicefördraget. Där finns inte alls den möjligheten.
            </seg>
            <seg n="597575f7">
              Om Sveriges riksdag är tydlig med att använda mekanismen och
              protestera mot något förslag är det svårt för en regering vilken
              regering det än är att negligera det i ministerrådet. Naturligtvis
              är det likaså för alla de andra ländernas regeringar. Det här
              kommer att visa sig vara ett mer kraftfullt vapen, eller verktyg,
              än vad Max Andersson tror.
            </seg>
            <seg n="9a0c2266">
              Sedan kan man i det dagliga arbeta för att göra EU smalare. Jag
              nämnde kort i mitt svar hur vi försöker arbeta med att undanröja
              och förenkla regelverket inom EU. Vi försöker se till att gamla
              otidsenliga regelverk försvinner. Vi försöker att i varje diskussion
              i de rådskonstellationer jag och mina kolleger är i motverka att
              man fattar en massa beslut som inte hör hemma på EU-nivå med utgångspunkt
              i subsidiaritetsprincipen och proportionalitetsprincipen och se
              till att de förslagen inte kommer vidare.
            </seg>
            <seg n="ff7b116b">
              Ett annat viktigt verktyg är EU:s budget. Jag såg till min glädje
              att Max Andersson satt i publiken på seminariet i fredags när
              EU:s framtida budget diskuterades. Där hoppas jag att det framgick
              att regeringens mycket tydliga ambition, gärna med så stort stöd
              från Sveriges riksdag som möjligt, är att lyfta fram de frågor
              EU ska samarbeta i när de ger ett genuint mervärde, där EU ska
              vara vassare, på bekostnad av det som faktiskt kan vara de enskilda
              staternas ansvar eller på ännu lägre nivå. Jag välkomnar Max Andersson
              i det samarbetet.
            </seg>
          </u>
          <note type="speaker" n="4dff1d3b">
            Anf. 45 MAX ANDERSSON (mp):
          </note>
          <u who="max_andersson_e19a12" xml:id="i-5cf53f20a6fd75ea-1" n="6b9bb3e2">
            <seg n="048ac047">
              Fru talman! Jag har hela tiden förstått att vad regeringen menar
              när man säger vassare även i detta sammanhang kan betyda klåfingrigare.
              Det ska vara lättare för EU att köra över medlemsstaterna. Den
              biten av regeringens politik är med råge uppfylld i och med det
              nya EU-fördraget. Det blir mycket lättare att köra över medlemsstaterna
              på många områden.
            </seg>
            <seg n="97ef209a">
              Men i biten att EU ska bestämma mindre har ni verkligen inte
              lyckats. Jag brukar inte citera Carl Bildt, men det han sade efter
              det att Sverige långt om länge tvingades ge upp den fåfänga kampen
              om att knyta kronan till ecu var bra: Ett misslyckande måste kallas
              ett misslyckande. Om nu regeringen verkligen har försökt göra
              det man har sagt att man ska göra, det vill säga försöka få EU
              att bestämma om färre saker, ta beslut om färre områden, koncentrera
              sig på det gränsöverskridande, har regeringen misslyckats. Det
              man får är ett stort steg mot att EU bestämmer mer. Det är ett
              stort steg mot att omvandla EU från en statsbildning till en stat.
              Man kommer inte hela vägen fram gudskelov! men man tar ett stort
              steg mot ett Europas förenta stater.
            </seg>
            <seg n="36a3d722">
              Miljöpartiet är emot detta. Vi ser att när makten flyttar till
              Bryssel flyttar den bort från Sverige, då flyttar den bort från
              den nivå som det svenska folket kan påverka. Vi försämrar kvaliteten
              på den nationella demokratin. Det är allvarligt. Risken är att
              vi får en europeisk superstat med en stor klyfta mellan folken
              och politikerna, med ett ökande politikerförakt och ett politiskt
              system som förlorar förmågan att ta hänsyn till nationella opinioner
              därför att makten har flyttat någon annanstans. Det är det stora
              problemet.
            </seg>
            <seg n="886e452e">
              Jag vill säga en sak till om behovet av en folkomröstning. Miljöpartiet
              anser att den här debatten inte är över än på långa vägar. Jag
              tror inte riktigt ministern menade vad hon sade i interpellationssvaret
              om att vi nu ska sätta punkt för debatten. Lissabonfördraget är
              inte färdigskrivet på svenska än. Det är inte undertecknat, och
              det är inte utskickat på remiss. Det ska ske en folkomröstning
              i Irland och förhoppningsvis också i flera andra länder. Frågan
              om det kan antas utan en grundlagsändring i Sverige är ännu inte
              avgjord. Förhoppningsvis får vi en beslutande folkomröstning om
              fördraget i Sverige.
            </seg>
            <seg n="a915ea5c">
              Miljöpartiet anser att det är nödvändigt. Det här är ett så stort
              beslut att Sveriges riksdag inte kan fatta det själv. Vissa frågor
              är alldeles för viktiga för att lämnas bara till politikerna.
            </seg>
          </u>
          <note type="speaker" n="7c198921">
            Anf. 46 Statsrådet CECILIA MALMSTRÖM (fp):
          </note>
          <u who="cecilia_malmstrom_eu_minister" xml:id="i-1dc3cc603aa49a1d-2" n="b9a88c1b">
            <seg n="647a8b80">
              Fru talman! Jag tror att vi har olika uppfattningar om vad som
              menas med vassare. Vi kanske kan enas om någon principiell definition
              av smalare, att man gör färre saker och är mindre klåfingrig.
              Vassare för mig innebär att EU ska leverera resultat. EU måste
              inte bara prata utan också fatta beslut som blir verkliga för
              medborgarna. Vi vet att allt fler undersökningar visar att människor
              också många miljöpartister vill att EU ska leverera resultat i
              gränsöverskridande frågor. Det handlar om jobb, tillväxt, miljö
              och klimat och om brottsbekämpning, liksom om en del utrikespolitiska
              frågor och migrationsfrågor.
            </seg>
            <seg n="ece8d7c8">
              För att man ska kunna fatta beslut i en union med 27 medlemsländer
              snart 30 eller fler måste man kunna fatta beslut med kvalificerad
              majoritet. Det menar jag är vasst.
            </seg>
            <seg n="da52bc19">
              I dag har många viktiga frågor inom brottsbekämpning veterats
              av ett enskilt medlemsland. Vi har därför inte kunnat få minimiregler
              när det gäller skydd för åtalade, rätt till tolk, rätt till juridisk
              information och så vidare. Italiens förre premiärminister Berlusconi
              blockerade till exempel under flera år ett ramverk mot rasism
              eftersom det skulle antas med enhällighet. Nu får vi bättre verktyg
              för att kunna bekämpa den fruktansvärda gränsöverskridande brottslighet
              som finns. Det menar jag är vassare.
            </seg>
            <seg n="d924000c">
              Ett smalare EU handlar om på vilket sätt fördraget definierar
              detta. Det var det som stod i frågan. Vi hade kunnat göra mer
              när det gäller hur kompetensavgränsningen skulle ske. Det är en
              fråga som ligger långt tillbaka i tiden, under konventet. Den
              försökte många av oss påverka på olika sätt. Det var en annan
              regering då. Jag hade gärna sett att den kompetensavgränsningen
              hade varit tydligare. Nu är den som den är och vi har i alla fall
              tagit några steg framåt. Jag försökte i mina tidigare inlägg rabbla
              upp några frågor där jag tror att vi i Sverige och Sveriges riksdag
              kan verka för att försöka hindra en del klåfingriga förslag och
              verka i det dagliga arbetet för att hålla undan en del förslag
              som inte hör hemma på EU-nivå och successivt förenkla regelverket
              och besluten.
            </seg>
            <seg n="cb765a81">
              Vi har i de olika medlemsländerna olika syn på vad EU ska göra.
              Vi är inte helt överens i alla länder om vad som bör ligga på
              EU-nivå och vad som inte bör göra det. Det har mycket att göra
              med den tilltro man har till det nationella systemet. Vi har stor
              tilltro till vårt nationella system. I andra länder har man mindre
              tilltro. Därför är det svårt att finna en enhetlighet här. Den
              debatten fortsätter, och den är väldigt bra. Förhoppningsvis kan
              den intensifieras när de olika riksdagarna finner arbetsformer
              för hur subsidiaritetskontrollen ska se ut.
            </seg>
            <seg n="49c9d403">
              Återigen vill jag säga något om detta med folkomröstning. Jag
              menar naturligtvis inte att vi inte ska ha debatt. Om jag har
              uttryckt mig så vill jag be om ursäkt. Jag försöker själv dagligen
              delta i debatten om fördragets innehåll. Fördraget ligger dock
              fast. Nu har vi bestämt oss, har man sagt från regeringschefernas
              sida. Det ska översättas och tolkas, men det ska inte förhandlas
              mer om innehållet.
            </seg>
            <seg n="b3acc875">
              Fördraget ska nu översättas till svenska. Det ska bli en departementspromemoria
              och en lagrådsremiss, och det ska sedan bli en proposition till
              riksdagen, enligt alla konstens regler. Det kommer att finnas
              många tillfällen att samtala och diskutera om detta. Där kan man
              också lyfta olika synpunkter. Jag hoppas att vi kan hjälpas åt
              med detta.
            </seg>
            <seg n="6ae94777">
              Regeringens uppfattning och den delas av en stor majoritet i
              Sverige är att det är just Sveriges riksdag som ska fatta beslut
              om fördraget. Det handlar inte om huruvida EU ska se ut på ett
              eller annat sätt, utan det handlar om huruvida vi ska ha Nicefördraget
              eller det nya reformfördraget. Den frågan, menar jag, är bäst
              lämpad att fatta beslut om i Sveriges riksdag.
            </seg>
          </u>
          <note type="speaker" n="ffb2141d">
            Anf. 47 MAX ANDERSSON (mp):
          </note>
          <u who="max_andersson_e19a12" xml:id="i-5cf53f20a6fd75ea-2" n="6b9bb3e2">
            <seg n="62ca95bc">
              Fru talman! Jag förstår att ministern anser att frågan passar
              bättre i Sveriges riksdag, för det är bara där som ministern är
              garanterad att få det beslut som hon vill ha. När man frågar svenska
              folket om de vill ha den nya EU-grundlagen eller inte blir svaret
              betydligt osäkrare.
            </seg>
            <seg n="9d508e90">
              Ministern talar om opinionsundersökningar. När man frågar vanliga
              medborgare om de tycker att EU ska leverera när det gäller miljön
              och brottsligheten är det klart att de svarar ja. Man vill ju
              att problemen ska lösas. Men det faktum att det finns ett problem
              som det är viktigt att lösa betyder inte att EU måste lösa det.
            </seg>
            <seg n="c6663a2f">
              Den nya EU-grundlagen, Lissabonfördraget, förbättrar inte på
              något sätt EU:s möjligheter att ta itu med miljöproblemen. Jag
              har lite svårt att förstå varför ministern tar upp den aspekten
              i den här debatten när det inte leder till någon förbättring på
              miljöområdet.
            </seg>
            <seg n="371a41da">
              Brottsligheten, den tredje pelaren, är den del där EU blir vassare.
              Men en vass kniv är en kniv man kan skära sig på. Det finns ett
              hot mot rättssäkerheten när man flyttar makt på detta område till
              EU. Det har vi redan sett exempel på, och vi kommer att få se
              fler exempel på det. EU är inte nödvändigtvis det bästa forumet
              för att hantera detta. Det finns många och starka argument för
              att vi bättre löser de här frågorna genom internationellt samarbete
              än genom att bygga upp något slags europeiskt FBI, en gigantisk
              övernationell byråkrati och en gigantisk samling europeisk lagstiftning.
              Men det är en annan debatt, och den kan vi återkomma till sedan.
            </seg>
            <seg n="d045b00f">
              Miljöpartiet kräver en folkomröstning om fördraget därför att
              det är så stort och så viktigt att Sveriges riksdag inte har kompetens
              att själv besluta om det, inte moraliskt i alla fall.
            </seg>
          </u>
          <note type="speaker" n="86c621b4">
            Anf. 48 Statsrådet CECILIA MALMSTRÖM (fp):
          </note>
          <u who="cecilia_malmstrom_eu_minister" xml:id="i-4babb19fe050d04a-0" n="b9a88c1b" next="i-5aad6524cea04ca4-0">
            <seg n="1b50e7b7">
              Fru talman! Det är lite märkligt att Max Andersson godkänner
              vissa frågor i en opinionsundersökning men inte andra. Om folk
              får frågan om de tycker att EU ska lägga sig i mindre tror jag
              att alla kommer att säga ja, och det räknas enligt Max Andersson,
              men om folk säger att de vill att EU ska leverera så är det inte
              värt något. Låt oss enas om att opinionsundersökningar kan ge
              vägledning, men de är inte hela sanningen. Som man frågar får
              man svar.
            </seg>
            <seg n="51a176a2">
              Det är ett faktum att allt fler människor i det här landet har
              insett det som tyvärr Max Andersson inte har insett, nämligen
              att EU är ett väldigt viktigt verktyg för att lösa gemensamma
              problem. Det är inte perfekt och det finns massor som borde ändras.
              Men det är ett väldigt viktigt verktyg för oss när det gäller
              att lösa gemensamma problem. Det som regeringen ägnar sig åt är
              att försöka förbättra detta samarbete så mycket som möjligt så
              att vi ska kunna leverera resultat på det här området.
            </seg>
            <seg n="d79d4720">
              Det är sant att fördraget inte gör någon skillnad på miljöpolitikens
              område på annat sätt än genom att man nämner en referens till
              att klimat- och miljöfrågorna är viktiga. Men EU har under det
              senaste året visat stor handlingskraft på det här området och
              en global vilja att ta itu med detta. Jag är övertygad om att
              även om det kommer att bli diskussioner nästa år när man börjar
              diskutera bördefördelning och så vidare är EU berett att så småningom
              fatta beslut så att vi ska leva upp till våra internationella
              åtaganden och tillsammans trycka på så att vi kan få ett post-Kyotoavtal.
              Det Kyotoavtal som finns i dag hade inte funnits utan EU. Jag
              tror att EU kommer att ta detta ansvar.
            </seg>
            <seg n="5534eeb0">
              Vi har olika åsikter om folkomröstning. Jag tycker att det kan
              vara ett bra instrument ibland i stora frågor som det är lätt
              att ge ett enkelt svar på: ja eller nej. Vi hade exempelvis en
              folkomröstning där man fick säga ja eller nej till euron. Där
              blev det inte så som jag önskade. Det blev ett nej, men jag är
              glad att vi folkomröstade. Vi hade en folkomröstning där vi fick
              säga ja eller nej till EU.
            </seg>
            <seg n="da6632ee">
              Men här skulle frågan i en folkomröstning vara: Ska vi ha reformfördraget
              eller Nicefördraget? Det är detta en folkomröstning skulle handla
              om. Den dagen Max Andersson talar om för mig vilka de stora fördelarna
              med Nicefördraget gentemot reformfördraget är kanske vi kan återkomma
              till denna diskussion.
            </seg>
          </u>
          <note n="2bcbd0e8">
            Överläggningen var härmed avslutad.
          </note>
          <note n="19a703c4">
            Ajournering
          </note>
          <note n="c098dd82">
            Kammaren beslutade kl. 15.57 på förslag av andre vice talmannen
            att ajournera förhandlingarna till kl. 18.00.
          </note>
          <u who="cecilia_malmstrom_eu_minister" xml:id="i-5aad6524cea04ca4-0" n="b9a88c1b" prev="i-4babb19fe050d04a-0">
            <seg n="0d89827d">
              Återupptagna förhandlingar
            </seg>
          </u>
          <note n="4f9bce56">
            Förhandlingarna återupptogs kl. 18.00.
          </note>
          <note n="b48046e4">
            9 § Svar på interpellation 2007/08:45 om styrning av flyktingmottagandet
          </note>
          <note type="speaker" n="78456119">
            Anf. 49 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-6f7885e14661e7d6-18" n="cb46cd1c">
            <seg n="1e1498dc">
              Fru talman! Luciano Astudillo har frågat statsministern vilka
              åtgärder han avser att vidta för att klargöra regeringens uppfattning
              när det gäller frågan om statlig styrning av flyktingmottagandet.
            </seg>
            <seg n="0b5db356">
              Interpellationen har överlämnats till mig.
            </seg>
            <seg n="9b86116f">
              Det råder inga delade meningar inom regeringen om styrning av
              flyktingmottagandet. Regeringens uppfattning framgår av direktiven
              för Utredningen om nyanländas arbetsmarknadsetablering (dir. 2007:52).
            </seg>
            <seg n="b6f5cadf">
              I direktiven sägs att det inte är aktuellt att inskränka individens
              möjlighet att själv välja bostadsort. Däremot anges att det finns
              skäl att närmare överväga om bosättning och etablering skulle
              kunna påverkas. Det kan handla om incitament både för individen
              och andra aktörer samt förbättrad information om arbetsmarknads-
              och utbildningsförutsättningarna på olika orter.
            </seg>
            <seg n="0edcaf48">
              Syftet är med andra ord att ge individen bättre underlag och
              möjlighet att fatta egna rationella beslut om sin framtid. I sammanhanget
              ska också nämnas att de som beviljas uppehållstillstånd har möjlighet
              att vid behov få hjälp med att bosätta sig i en kommun, det vill
              säga få en kommunplats.
            </seg>
            <seg n="fbf6a5bc">
              Regeringens uppfattning är alltså att starkare incitament och
              andra åtgärder som innebär att individen ges goda möjligheter
              att göra egna val är bättre än att staten bestämmer var en nyanländ
              flykting ska bo. Utredningen ska ge förslag om effektiva insatser
              och incitament för att påskynda arbetsmarknadsetableringen för
              nyanlända flyktingar och deras anhöriga och ska lämna sina förslag
              senast den 2 juni 2008.
            </seg>
            <seg n="3d99c97e">
              Jag vill också understryka att regeringens jobbpolitik leder
              till att fler får arbete i hela landet. Möjligheten till arbete
              och egen försörjning bör vara ett starkt incitament för val av
              bosättningsort.
            </seg>
            <seg n="6e392a6a">
              Avslutningsvis kan jag nämna att regeringen under hösten också
              avser att tillsätta en utredning med uppdrag att se över mottagandet
              av asylsökande. Tillsammans kommer de båda utredningarna att kunna
              ta ett helhetsgrepp om såväl asylsökandes situation som förutsättningarna
              för etablering för dem som beviljas uppehållstillstånd.
            </seg>
          </u>
          <note type="speaker" n="cf70de91">
            Anf. 50 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-331cde491cb9e89d-0" n="3f04285c">
            <seg n="17f8eb3d">
              Fru talman! Jag vill inledningsvis tacka integrationsministern
              för svaret. Jag hade verkligen hoppats att få ha det här samtalet
              med statsministern, men jag kan förstå att han har rätt mycket
              annat att göra i dessa dagar kring krishantering och annat.
            </seg>
            <seg n="af47fea1">
              Bakgrunden till att den här interpellationen ställdes var de
              fyra borgerliga partiledarnas jippobetonade besök nere i Malmö,
              där Fredrik Reinfeldt fick flera moderata kommunalråd att gå i
              taket efter sina uttalanden kring en eventuell icke-styrning av
              mottagandet av flyktingar. Anja Sonesson, kommunalråd från Malmö,
              moderat, sade så här: Fler kommuner måste dela på bördan. Tutti
              Johansson Falk, moderat kommunalråd i Landskrona, var väldigt
              kritisk till att Reinfeldt innan utredningen nu blir det utredningarna
              var klar uttalade en position, hur det skulle se ut. Också Peter
              Danielsson, moderat kommunalråd i Helsingborg, var kritisk till
              de här uttalandena.
            </seg>
            <seg n="7f10138f">
              Faktum är det är väl det som den här debatten handlar om, och
              det är något som de här moderata kommunalråden också inser att
              Sverige inte har en generös flyktingpolitik. Det är inte Sverige
              som har det, utan det är ett antal kommuner i vårt land som står
              för den största delen av mottagningen. Det skapar problem i de
              kommunerna.
            </seg>
            <seg n="d3fa1db8">
              Jag har konstaterat nu efter ett år att det finns få områden
              där skillnaden är så stor mellan det man sade innan man vann valet
              och det man gör nu. Innan valet gav man sken av att man visste
              och kunde det mesta. Det behövdes inte fler utredningar. Man skulle
              hantera frågan. Sabuni gick in för det med hull och hår. Hon lade
              ned utredning, lade ned den struktur som fanns kring flyktingmottagning
              och lade ned det mesta, för hon visste precis vad som skulle göras.
            </seg>
            <seg n="199dbdff">
              Billström stod här i kammaren på våren innan valet och sade att
              det är lite, osammanhängande och feltänkt om vår politik. Han
              var mycket konkret och hade en ingång för hur det skulle hanteras.
              Nu kan jag konstatera att regeringen inte bara tillsätter en utredning.
              Man berättar här att man kommer att ha en utredning till på området.
              Det enda man åstadkommer med detta är att man skjuter frågan framför
              sig.
            </seg>
            <seg n="9d7df73f">
              Samtidigt fortsätter ett ovärdigt mottagande i många av landets
              storstadskommuner: Malmö, Göteborg och Södertälje inte minst.
              Samtidigt fortsätter en del av landets kommuner att vara de som
              bär den stora bördan när det gäller flyktingmottagningen. Samtidigt
              fortsätter andra kommuner att konsekvent vägra ta emot flyktingar
              och gömma sig bakom det kommunala självstyret. Det är allvarligt,
              och det skapar ökad segregation, ett samhälle som klyvs isär.
              Jag tycker att det är tragiskt att så här ett år efter konstatera
              att Sabuni och den borgerliga regeringen gjort så lite på det
              här området.
            </seg>
          </u>
          <note type="speaker" n="bdeba650">
            Anf. 51 LARS JOHANSSON (s):
          </note>
          <u who="lars_johansson_1a1a7d" xml:id="i-dd2bbd8457cd0097-0" n="85a31870">
            <seg n="4125396f">
              Fru talman! Jag fortsätter gärna på den tråd som Luciano Astudillo
              tog upp när det gäller själva ansvaret för flyktingmottagandet.
              Vi hade en diskussion för ungefär ett halvår sedan kring att man
              från regeringens sida hade beslutat sig för att lägga ned den
              integrationspolitiska kommittén som hade i uppdrag att mellan
              partierna parlamentariskt försöka belysa de här frågorna och återkomma
              med förslag till regeringen. Den lades ned, Integrationsverket
              lades ned och så vidare.
            </seg>
            <seg n="2c749e15">
              Då hade man förhoppningar att det med den nya regeringen ändå
              skulle ske något konstruktivt konkret. Men jag kan notera i dag
              att man har lagt fram en budget, och man har inte presenterat
              några nya förslag.
            </seg>
            <seg n="ab417631">
              Nu är vi i det läget igen att det ska tillsättas, såvitt jag
              har förstått, enmansutredningar. Det är ju den här regeringens
              sätt att arbeta på område efter område. Man bjuder inte in till
              en samlad diskussion om hur vi ska hantera frågor som är av väldigt
              stor betydelse för hela landet. Framför allt i de här frågorna
              ska man inte ta partipolitiskt enkla poänger, eftersom de är mycket
              svårare än så.
            </seg>
            <seg n="43e49396">
              Jag gick nyss in på Migrationsverkets hemsida för att se hur
              man nu ser på utvecklingen framöver när det gäller flyktingmottagandet.
              De kommande tre åren kommer vi att ha ungefär samma flyktingmottagande
              som vi har i år. 30 00040 000, säger man för de kommande tre åren.
            </seg>
            <seg n="407b5826">
              Jag gick vidare och tittade på hur det såg ut på kommunsidan
              och tog fram de aktuella siffrorna från den 29 oktober. Jag kan
              då konstatera att det är precis på samma sätt som tidigare. Det
              är de kommuner som tidigare har tagit ett stort ansvar för flyktingmottagandet.
              Det är Helsingforss kommun, Södertälje, Malmö, Göteborg och en
              del andra kommuner som tidigare har haft ett stort flyktingmottagande,
              medan övriga kommuner är oerhört sparsamma. Fortfarande är det
              väldigt många kommuner som över huvud taget inte skriver på några
              överenskommelser för perioden 20072009.
            </seg>
            <seg n="818c4573">
              Det innebär att vi får en fortsatt koncentration. Det är mot
              den bakgrunden som interpellationen är ställd. Varför är det så
              svårt för regeringen att ta till sig den utsträckta handen och
              det som Socialdemokraterna i sin budgetmotion har visat på? Vi
              skulle framför allt kunna ge ett solidaritetsbidrag till de kommuner
              som under de senaste fem åren har tagit ett större ansvar i samhället
              för flyktingmottagandet. Vi skulle samtidigt vidta åtgärder som
              innebär att vi i fortsättningen får en ordning så att vi skapar
              bostadsförutsättningar för flyktingar i andra kommuner och inte
              fortsätter med den inhumana politik som innebär att människor
              i storstäder, där det är svårt att få bostäder, bor oerhört trångt,
              kanske flera familjer i samma lägenhet. Det finns många som vittnar
              om att tiotolv personer bor i en trerummare. Hälften kommer från
              ett annat land i det så kallade egna boendet. De har inget alternativ,
              för de vet ingenting.
            </seg>
            <seg n="a10ecabb">
              Då är det inte så enkelt att säga, som görs i interpellationssvaret,
              att syftet är att man skapa incitament och vidta åtgärder som
              gör att individen ska ges möjlighet att göra egna val. Vilka egna
              val kan man göra när man kommer till ett annat land som innebär
              att man får en egen bostad till exempel i Helsingforss stad? Nu
              säljs ju stora delar av allmännyttan ut. Vad blir det för alternativ?
            </seg>
            <seg n="9095c9b5">
              Såvitt jag kan se blir alternativet att man också i fortsättningen
              kommer att bo hos släktingar med den sociala misär som det innebär.
            </seg>
          </u>
          <note type="speaker" n="24ea5eca">
            Anf. 52 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-6f7885e14661e7d6-19" n="cb46cd1c">
            <seg n="50d98ac3">
              Fru talman! Det är lite svårt att greppa vad den här debatten
              egentligen handlar om. Man beklagar sig över att vi har lagt ned
              Integrationsverket. Är det någonting som har gett resultat redan
              i dag är det det faktum att ansvaret för flyktingmottagandet lagts
              på den regionala nivån hos landshövdingarna. När jag tillträdde
              var det ungefär 5060 kommuner som vägrade att ta emot flyktingar.
              Ja, jag kan också erkänna att många av dem var borgerliga kommuner,
              moderatstyrda kommuner. Nu har Migrationsverket hängt ut 14 kommuner
              som vägrar ta emot flyktingar. Det har alltså minskat från 60
              ned till 14. Det regionala samarbetet fungerar bättre. Landshövdingarna
              lyckas bättre än en nationell generaldirektör att skapa samarbete
              i sin region och också övertyga sina kommunalråd att ta ett solidariskt
              ansvar.
            </seg>
            <seg n="90661caf">
              Jag har träffat representanter för många av de kommuner som inte
              har tagit mot flyktingar under många år. Många av dem inser nu
              att om man inte har bostäder i sin kommun kan man i alla fall
              erbjuda någonting annat, kanske möjligheter till utbildning eller
              kanske möjligheter att hjälpa människor in på arbetsmarknaden
              inom sin kommun. Jag tror att det är framtiden när det gäller
              integrationspolitiken. Kommunerna måste kunna samarbeta över gränserna.
              Det är inte alldeles lätt att ha den typen av samarbete i dag
              även om det har stimulerats av den nya organisationen för att
              komma i gång. Jag tror att ersättningssystemet måste ses över,
              vilket Monica Werenfels Röttorp nu gör. Vi måste se hur vi ska
              forma det framtida ersättningssystemet för att stimulera just
              det samarbete som nu har påbörjats och som kommer att vara viktigt
              i framtiden.
            </seg>
            <seg n="bd743fbf">
              Ska vi skicka ännu mer pengar till de kommuner som vi pratar
              om här, Södertälje och Malmö till exempel, som tar ett tungt ansvar?
              Ärligt talat tror jag inte att det är pengar som är det stora
              problemet. Det finns inte de pengar i världen som kan klara av
              den situation som uppstår om människor inte kommer ut på arbetsmarknaden.
              Jag har kallat de här kommunerna till samtal. Jag kommer att fortsätta
              att samtala med dem. Jag tror att det finns andra saker som vi
              kan göra. Jag tror att det finns erfarenhet som man kan lära av
              kommuner emellan. Hur ska man jobba för att lyckas bättre? Om
              inte människor kommer ut i arbete kommer till syvende och sist
              kommunerna alltid att ta det yttersta ansvaret för sina kommunmedborgare.
            </seg>
            <seg n="0f35d8e7">
              Lars Johansson säger att vi får en budgetproposition där det
              inte står någonting om integration. Men vi fortsätter med reformer
              på arbetsmarknadens område, till exempel ytterligare nystartsjobb
              inom offentlig sektor och nyfriskjobb för dem som kan rehabiliteras
              tillbaka till arbetsmarknaden i stället för att förtidspensioneras.
              Det är reformer som är viktiga också för invandrare. Det är reformer
              som är viktiga för de nya som kommer till vårt land och vill bygga
              sin framtid här.
            </seg>
            <seg n="185bf9a5">
              Jag vet egentligen inte vad ni beklagar er över. Ja, vi lade
              ned en integrationspolitisk kommitté som Socialdemokraterna tillsatte,
              men vi har tillsatt en med direktiv om det som vi anser vara viktigast
              att göra. Hur ska vi hitta ett incitamentssystem som underlättar
              för människor att kunna bosätta sig på rätt plats?
            </seg>
            <seg n="e7b3e32d">
              Lars Johansson pekar också på detta med information. Om människor
              får konkret information är väl alla intresserade av att kunna
              försörja sig själva. Om man visar människor på valmöjligheter
              och var de har bäst chans att lyckas i vårt land tror jag att
              de är kapabla att göra det valet. Där har vi misslyckats i dag.
              Jag tror inte att vi har varit tydliga nog med information till
              många av de personer som i dag bor trångt i Malmö och Södertälje.
            </seg>
          </u>
          <note type="speaker" n="d962f821">
            Anf. 53 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-331cde491cb9e89d-1" n="3f04285c">
            <seg n="fac3b940">
              Fru talman! Först har jag en kommentar till Migrationsverkets
              uthängande av 14 kommuner. Om jag inte minns alldeles fel var
              det 14 kommuner som inte tagit emot ensamkommande barn. Antingen
              har Nyamko missat det eller också väljer hon att medvetet fara
              med osanning. Jag hoppas att hon har missat vad det handlade om.
            </seg>
            <seg n="48786071">
              Jag och Sabuni har haft debatter om flyktingmottagningen, och
              jag lägger märke till att den något stöddiga och kaxiga attityden
              är borta nu. Sabuni inser att det inte är enkel materia och att
              man inte kan och vet allting från början, utan att det är komplexa
              ärenden. Det är välkommet. Jag hoppas att det håller i sig.
            </seg>
            <seg n="6dfc06ae">
              Sedan har jag en kommentar till svaret som jag fick och som Sabuni
              läste upp. Det gäller detta med att individen väljer själv, EBO,
              och att det på något sätt är individens fel att man hamnar i trångboddhet.
              Det fanns någon sådan kommentar. Det fria valet som människor
              ställs inför är en chimär. Det vet Nyamko Sabuni mycket väl. Förutsättningarna
              att välja finns inte i praktiken.
            </seg>
            <seg n="b3185925">
              Det har med information att göra, men jag vill påstå att de som
              söker asyl och sedan får uppehållstillstånd får väldigt mycket
              information om förutsättningarna om man hamnar trångt i Herrgården
              med släkten. Men Migrationsverket har sällan något annat alternativ
              att erbjuda. Man har också väldigt kort tid på sig att besluta
              om var man ska ha sin framtid när man väl har fått uppehållstillstånd.
              Det finns flera strukturella problem som måste hanteras.
            </seg>
            <seg n="d8cc99b6">
              Det finns någonting som jag inte begriper. Det finns en motsägelse
              när det gäller hur man hanterar flyktingmottagningen och hur man
              hanterar andra politiska områden. Den borgerliga regeringen har
              ändrat a-kassesystemet på ett sådant sätt att från den första
              dagen ska en arbetslös vara beredd att söka jobb i hela Sverige
              inom vilket yrkesområde som helst. Men när det gäller människor
              som uppbär introduktionsersättning vill inte ministern röra på
              det. Det är inte konsekvent.
            </seg>
            <seg n="6d597fc7">
              Vi socialdemokrater tror att detta är ett område där vi behöver
              ha breda uppgörelser som klarar förändringar och att andra partier
              tar över, såsom vi troligtvis gör 2010. Vi vill sträcka ut en
              hand här och åstadkomma en uppgörelse över blockgränserna med
              ett eller flera partier i den borgerliga regeringen som ser till
              att vi får ett robust mottagningssystem i Sverige som bär över
              val.
            </seg>
            <seg n="73877325">
              Vårt bud i detta är de fem punkter som finns i budgetmotionen,
              nämligen ett gemensamt ansvar där vi ser till att vi har en introduktionsperiod
              och ser över EBO, bättre svenska, ersättningssystem som är mer
              rättvisa än de vi har, kompletterande utbildningar för akademiker
              och yrkesutbildade och sist men inte minst en solidaritetsbonus
              som stöttar de kommuner som bär upp svensk flyktingmottagning.
              Det är det den här solidaritetsbonusen handlar om.
            </seg>
            <seg n="df26a29e">
              Det är vårt ingångsvärde i den dialog med regeringen som vi hoppas
              på för att hitta ett robust och hållbart mottagningssystem som
              håller över val.
            </seg>
          </u>
          <note type="speaker" n="d0a2c6ad">
            Anf. 54 LARS JOHANSSON (s):
          </note>
          <u who="lars_johansson_1a1a7d" xml:id="i-dd2bbd8457cd0097-1" n="85a31870">
            <seg n="82fa8321">
              Fru talman! Jag tycker att Nyamko Sabuni förenklar frågeställningen
              om solidaritetsbidraget. Vi menar att en kommun som har tagit
              ett stort ansvar för flyktingmottagningen i Sverige, till exempel
              Södertälje, naturligtvis får särskilda kostnader. Det är kostnader
              som innebär att man till exempel måste ha fler lärare i skolan
              för barnen och fler personer som jobbar inom förskolan, att man
              kanske måste jobba mer med fritidsverksamhet och så vidare för
              att de här familjerna ska få en bättre och drägligare tillvaro.
            </seg>
            <seg n="808c00ba">
              Problemet är ju större om man har en stor koncentration med väldigt
              många från andra länder än om man har betydligt färre. Det är
              i det ljuset som solidaritetsbidraget ska ses. Det är ju därför
              vi tycker att det är en viktig handling från samhället och från
              staten att visa dessa kommuner uppskattning eftersom de har tagit
              ett väldigt stort ansvar.
            </seg>
            <seg n="4b612952">
              Jag fortsätter ta Södertälje som ett exempel. Vi ska komma ihåg
              att under föregående år tog man där emot 1 059 flyktingar. I år
              till och med augusti har man tagit emot 723 flyktingar. Det visar
              att man i stort sett kommer att ta emot samma antal som föregående
              år.
            </seg>
            <seg n="cfd61dac">
              Det har alltså inte skett någon förändring, som regeringen påstår,
              utan i stort sett samma koncentration som tidigare fortsätter.
              Då måste man börja ta nya grepp för att förändra situationen.
            </seg>
            <seg n="f2c32219">
              Jag beklagar, men jag tror inte på att Länsstyrelsen i Helsingforss
              län lyckas med att vrida om det här så att Täby, Danderyd och
              Lidingö tar sin andel, för det jag ser av siffrorna är några tiotal.
              Man kommer inte tillnärmelsevis upp till den nivå som Södertälje
              har varit på under många år.
            </seg>
          </u>
          <note type="speaker" n="da337985">
            Anf. 55 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-6f7885e14661e7d6-20" n="cb46cd1c">
            <seg n="453c14f4">
              Fru talman! Jag tycker att det är jättebra att Socialdemokraterna
              också försöker utveckla sin politik på detta område. Jag hör vad
              ni säger. Direkt efter er budgetpresentation sade jag också till
              Ekot att jag välkomnar att ni kommer med idéer.
            </seg>
            <seg n="e5ab456e">
              Det finns en utredning. Den kommer säkert att lyssna på er också.
              Jag hoppas verkligen att när utredningen lägger fram sina förslag
              kring hur mottagningssystemet, ersättningssystemet och så vidare
              ska fungera så finns ni där, redo att kunna fatta blocköverskridande
              beslut så att det här blir lite mer långsiktigt än det kan komma
              att bli annars. Jag välkomnar alltså de här idéerna. Men jag tycker
              faktiskt att utredningen ska få jobba i fred med de här stora
              frågorna som vi har att tampas med i framtiden.
            </seg>
            <seg n="506f46bb">
              Det är klart att vi vill ha bättre utbildning, och vi jobbar
              för fullt med utbildningssystemen. Jag kan också förstå Lars Johansson
              när han säger att de kommuner som tar emot behöver extra ersättning
              för till exempel barn, skola och så vidare. Ja, jag kan förstå
              det. Också den frågan hanteras faktiskt i den här utredningen.
            </seg>
            <seg n="f53bc92f">
              Och jag tror inte att det är bara de som i dag tar emot många
              som behöver det. Jag tror att alla som tar emot flyktingar behöver
              extra resurser om de här barnen ska kunna klara sin skolgång.
              Och ju fler man tar emot, desto mer pengar måste det då bli. Men
              det är återigen framtida ersättningssystem, som vi måste kunna
              få titta på i lugn och ro. Jag vill inte ha ett ersättningssystem
              för bara vissa kommuner. Var drar vi gränsen för att ta emot för
              många? Hur ökar vi incitamenten för andra kommuner att ta emot,
              om vi ersätter dem som har tagit emot många de föregående tio
              åren? Det är väl ändå för framtiden vi måste se att flera ska
              kunna vilja ta emot dem som kommer.
            </seg>
            <seg n="bc94dbbf">
              Jag menar att det nu pågår ett samarbete mellan kommunerna, sedan
              länsstyrelserna fick det här ansvaret. Jag menar inte att de kommer
              att avlasta genom att flytta flyktingar från en kommun till en
              annan. Vad jag menar är att det solidariska mottagandet kan delas
              upp för framtiden.
            </seg>
            <seg n="ebc03b12">
              Återigen: Om det var så att det bara var 14 kommuner i hela landet
              som inte tog emot flyktingbarn så skulle vi inte ha problem med
              några flyktingbarn i några anläggningar. Det här handlar om 14
              kommuner som inte tar emot en enda flykting, inte ens ett flyktingbarn.
              Det är vad det handlar om. Det är alltså inte så att 275 av Sveriges
              kommuner tar emot flyktingbarn i dag. Så är det inte, Luciano.
              Flera kan också behöva ta emot flyktingbarn.
            </seg>
            <seg n="440ab2ce">
              Sedan är det frågan om EBO. Jag hävdar fortfarande att det stora
              problemet inte är att människor under asyltiden, när man känner
              sig otrygg och inte vet vilket svar man ska få, faktiskt bor med
              människor som de känner och vars språk de kan prata och på så
              sätt får den tryggheten. Problemet är att många av dem också blir
              kvar i de här bostäderna. Jag tror att ungefär 55 procent av våra
              nyanlända som får permanent uppehållstillstånd blir kvar i egna
              boenden.
            </seg>
            <seg n="6e6a65bb">
              Jag vill inte klassificera den som har rätt till och bor i EBO
              som någon som har ett eget hem. Den tjänsteman som tror det, när
              personen kommer tillbaka till Migrationsverket och man frågar
              om personen har bostad och han eller hon säger ja tror tjänstemannen
              det så vill jag säga rakt ut att han eller hon gör ett tjänstefel.
              Det finns nämligen ingen med EBO inte många i alla fall som klarar
              av att betala en egen bostad. De flesta är alltså inneboende.
            </seg>
            <seg n="46dd1afc">
              Därför borde vi faktiskt ta ett större ansvar när det gäller
              att ge kommunplacering till dem som får permanent uppehållstillstånd.
              Det är där jag tror att vi behöver sätta in resurser, och det
              är där jag hoppas att utredningen också ska kunna se över: Hur
              gör vi för att placera så många som möjligt där det faktiskt finns
              förutsättningar?
            </seg>
            <seg n="a6bdb5fa">
              Det kommer också fortsättningsvis vara så att det är storstäderna
              som kommer att bära det stora ansvaret, för det är storstadsregionerna
              där det också finns jobb. Sedan får vi hoppas att tillväxten också
              ska kunna hålla i hela landet så att vi kan få ut människor i
              andra kommuner runt om i landet. Men storstäderna kommer alltid
              att vara de som tar det stora ansvaret.
            </seg>
          </u>
          <note type="speaker" n="7829e63d">
            Anf. 56 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-331cde491cb9e89d-2" n="3f04285c">
            <seg n="5de3c904">
              Fru talman! Utredningen ska få jobba ifred, säger integrationsministern.
              Jag hoppas hon säger det också till Fredrik Reinfeldt, när han
              besöker Malmö stad och sätter ned foten om hur det ska se ut.
              Nu är det ju inte längre bara en utredning, utan i dag får vi
              veta att det är två utredningar som ska få jobba ifred. Det enda
              man uppnår med det här är att man skjuter frågan framför sig,
              långt framför sig, till någon gång 2008 förhoppningsvis 2009.
            </seg>
            <seg n="3bfdd30c">
              Vi står redan här och säger att det behövs åtgärder nu. Retoriken
              är luftig: Ja, jag tror också att det behövs mer resurser.
            </seg>
            <seg n="788369e5">
              Ja, det är klart! Men då måste man se till och satsa, inte minst
              på de kommuner som under flera år bakåt i tiden varit de som ställt
              upp och tagit emot flyktingar. Det är det som är hela poängen
              med solidaritetsbonusen.
            </seg>
            <seg n="6f3dbbd3">
              Det handlar om att från de generella kommunpengarna ta en summa
              och ge till de kommuner som har varit generösa i flyktingmottagandet
              för att stötta verksamheterna i skolan, bostadspolitiken och arbetsmarknadspolitiken.
              Det är ju det som hela den här grejen handlar om: att stötta de
              kommuner som bär upp svensk flyktingpolitik.
            </seg>
            <seg n="cb375a8a">
              Jag hade hoppats på en lite mer offensiv regering i de här frågorna.
              Som sagt: Det lät helt annorlunda för ett år sedan och lite innan
              dess. Jag kan bara konstatera att det görs alldeles för lite på
              det här området, och det kan nog bero på, misstänker jag, att
              man inte är riktigt överens i Regeringskansliet mellan de olika
              partierna. Därför skjuter man frågan framför sig, och det drabbar
              människor i slutändan. Det är det som är det allvarligaste.
            </seg>
          </u>
          <note type="speaker" n="998fae1a">
            Anf. 57 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-6f7885e14661e7d6-21" n="cb46cd1c">
            <seg n="30055cf8">
              Fru talman! Statsministern har inte sagt något annat än det jag
              försöker säga nu. Han har inte föregått utredningen, utan det
              står i direktivet att tanken inte är att man ska tvångsplacera
              människor. Att vi säger att den arbetslöse ska söka jobb i hela
              jobbet är en sak, men det är inte samma sak som att tvångsförflytta
              en person från en plats där han eller hon inte har jobb till en
              annan plats där han eller hon inte kommer att få jobb. Det är
              inte det som det handlar om. Det är klart att också nyanlända
              invandrare ska söka jobb i hela landet. Det är väl underförstått.
              Och får man ett jobb är det självklart också mycket lättare att
              flytta. Statsministern säger alltså ingenting annat än det som
              står i direktivet.
            </seg>
            <seg n="18d3b959">
              Det ska vara ett incitamentssystem. Grunden för placering ska
              vara att människor bor där det finns jobb. Vi ska bli bättre på
              information. Vi ska bli bättre på att få människor att förstå
              att om de vill ha goda förutsättningar att bygga sig en framtid
              så är det på vissa ställen som de hittar förutsättningar. Det
              handlar inte om att tvångsplacera eller om kommunarrest, som du
              föreslår.
            </seg>
            <seg n="401f4e6a">
              Det behöver vidtas åtgärder nu, säger Luciano Astudillo. Ja,
              det behövde göras också under de tolv år som ni satt vid regeringsmakten.
              Det behövdes redan då. Varför gjorde man ingenting då?
            </seg>
            <seg n="8a0cb42e">
              Jag har sagt i denna talarstol att det viktiga i integrationspolitiken
              är att människor har arbete, kan försörja sig själva och får den
              värdighet en egen inkomst innebär, att barn får den utbildning
              de har rätt till och att människor kan känna trygghet oavsett
              var i landet de bor. På samtliga dessa områden, kampen mot diskriminering
              inte minst, satsas stora resurser. Det är fler än någonsin som
              har jobb i dag. Jag tror inte någon skolminister har åstadkommit
              så stora förändringar som Jan Björklund håller på att åstadkomma
              i skolan i dag.
            </seg>
            <seg n="856f4884">
              Jag sade i talarstolen tidigare jag var kanske tuff då och jag
              hävdar fortfarande att vi gör det vi lovade att göra. Ersättningssystem
              är någonting helt annat, och det tror jag att både du och jag
              kan vänta med för att se hur vi ska förbättra ersättningssystemet
              så att vi underlättar för kommunerna. Men att arbete ska stå i
              centrum, det löftet har vi hållit. Det kommer fler jobb, och fler
              jobbar också.
            </seg>
          </u>
          <note n="2bcbd0e8">
            Överläggningen var härmed avslutad.
          </note>
          <note n="2e717b90">
            10 § Svar på interpellation 2007/08:61 om den urbana utvecklingspolitiken
          </note>
          <note type="speaker" n="45ae76b6">
            Anf. 58 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-6f7885e14661e7d6-22" n="cb46cd1c">
            <seg n="9148b655">
              Fru talman! Luciano Astudillo har frågat mig vilka åtgärder jag
              avser att vidta för att utveckla och inte avveckla den urbana
              utvecklingspolitiken.
            </seg>
            <seg n="db9b9da1">
              I budgetpropositionen för 2008 föreslår regeringen inte ett avvecklande,
              utan ett inrättande, av en urban utvecklingspolitik. Det är den
              tidigare storstadspolitiken som avvecklas. Regeringens arbete
              med att bryta utanförskap sker genom den generella politiken.
              Det som genomförs inom arbete, utbildning, trygghet och tillväxt
              får positiva effekter för individer i utanförskap, liksom för
              områden som präglas av utanförskap.
            </seg>
            <seg n="baa8e42a">
              Den tidigare projektbaserade storstadspolitiken har misslyckats
              med att minska utanförskapet. Levnadsvillkoren för människor som
              bor i många av våra städer skiljer sig kraftigt åt. Att förutsättningarna
              för att gå ut grundskolan med godkända betyg, liksom möjlighet
              till egenförsörjning och upplevd trygghet beror på vilken stadsdel
              vi bor i, är inte acceptabelt. Dessutom är områden som präglas
              av utanförskap inte längre enbart ett problem i våra storstadsregioner.
            </seg>
            <seg n="754426bc">
              Mot bakgrund av detta är det glädjande att Luciano Astudillo
              och Socialdemokraterna välkomnar att fler kommuner omfattas av
              den urbana utvecklingspolitiken än av den storstadspolitik som
              Socialdemokraterna ansvarade för och som inte förmått bryta utanförskapet.
              Det är dock inte utökningen till fler kommuner och stadsdelar
              i sig som skiljer den urbana utvecklingspolitiken från sin företrädare.
            </seg>
            <seg n="03f7ee99">
              Regeringen anser att de särskilda medel för projekt i stadsdelar
              som tidigare utbetalats inom storstadspolitiken inte är någon
              långsiktig lösning. Människor som lever i utanförskap i dessa
              stadsdelar behöver inga projekt. Människors förmågor och behov
              är varaktiga och förtjänar mer än tillfälliga insatser. Därför
              kommer regeringens arbete med att bryta utanförskapet inom en
              urban utvecklingspolitik att ske genom den generella politiken.
            </seg>
            <seg n="619c8fd2">
              Den urbana utvecklingspolitiken bygger på att stärka människors
              egenmakt. Den ska därför ske i bred samverkan med aktörer på lokal
              nivå, för det är endast de med lokalkännedom som är experter på
              vad som behöver göras just där de bor eller verkar. Människor
              måste ges förutsättningar att stärka sitt inflytande över den
              egna vardagen.
            </seg>
            <seg n="6bbc4fd9">
              De lokala utvecklingsavtal som kommer att erbjudas kommuner syftar
              till en mer strategisk samverkan än vad som varit fallet tidigare.
              Avtalen avser nu att möjliggöra lokala partnerskap mellan statliga
              myndigheter, kommuner, privata aktörer och det civila samhället
              för genomförandet av det lokala utvecklingsarbetet. Detta ger
              möjlighet till högre kvalitet i användningen av exempelvis strukturfondsmedel
              för urban utveckling. Vidare ska myndigheter som genom sina ordinarie
              uppdrag är aktiva inom områdena arbete, utbildning, trygghet och
              tillväxt få möjlighet till lokal flexibilitet i sin verksamhet.
            </seg>
            <seg n="9edd7f27">
              Den urbana utvecklingspolitik som regeringen ansvarar för har
              ett långsiktigt perspektiv. Den kommer inte att avvecklas utan
              utvecklas i samråd med dem som berörs. I april i år bjöd jag in
              till ett möte med myndigheter och kommuner för att diskutera den
              urbana utvecklingspolitikens framtid. Samrådet fortsätter under
              hösten med en hearing samt ett möte på politisk nivå med kommunala
              företrädare i november.
            </seg>
            <seg n="c0c3899e">
              Utgångspunkten för den urbana utvecklingspolitiken är att minska
              antalet stadsdelar som präglas av utanförskap samt att förbättra
              förutsättningarna för storstäders och större städers bidrag till
              hela Sveriges konkurrenskraft. Regeringens generella politik ska
              ge alla människor möjligheter till egenförsörjning och större
              delaktighet i samhället.
            </seg>
            <seg n="ac03306b">
              Vi ska avveckla utanförskapet, inte den urbana utvecklingspolitiken.
            </seg>
          </u>
          <note type="speaker" n="9e69f1d9">
            Anf. 59 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-11b5626dab1a12e7-0" n="3f04285c" next="i-18a35cf753b2cae8-0">
            <seg n="e07f72f6">
              Fru talman! Det är flera delar i svaret som jag är beredd att
              hålla med om. Mycket handlar nämligen om den gamla storstadspolitiken.
              Man har bara valt att döpa om den.
            </seg>
            <seg n="295e44ab">
              Det fanns lokala utvecklingsavtal där man förhandlade med de
              nationella myndigheterna och kommunerna om att få jobba ihop.
              Det fanns ett underifrånperspektiv. Det var kanske inte tillräckligt
              mycket i alla dess delar, och det behövde förbättras, absolut,
              med den ingången fanns och den var viktig. Det fanns också en
              insikt om att dessa projekt, som ju blev av, var bra verksamheter
              och blev en del av de ordinarie strukturerna.
            </seg>
            <seg n="d8a76229">
              Skillnaden är väl att vi satsade resurser i stället för att bara
              prata om att satsa på dessa områden. Vi såg till att det fanns
              pengar, 2 miljarder mer, riktat till just de områdena. Och det
              fanns, vilket Sabuni borde känna till nu när hon blivit varm i
              kläderna och jobbar i Regeringskansliet, en ambition att vidga
              storstadspolitiken till att omfatta fler kommuner än tidigare.
              Att hävda att detta är något nytt är att inte säga hela sanningen.
            </seg>
            <seg n="9592a7b5">
              Jag vill bestämt hävda att det som var den gamla storstadspolitiken
              numera kallas den urbana utvecklingspolitiken.
            </seg>
            <seg n="219be6fe">
              Låt oss undersöka vad det egentligen har handlat om. Ett av regeringens
              stora nummer för ett år sedan handlade om att minska utanförskapet
              och därmed segregationen. Inte minst bar Folkpartiet den fanan
              högt och sade: Vi ska göra någonting. Vi ska bryta segregationen.
            </seg>
            <seg n="6d169390">
              Ett år efter valet kan vi konstatera att det är helt andra stadsdelar
              som den borgerliga regeringen valt att prioritera. Man har valt
              att prioritera helt andra områden och helt andra människor. Förmögenhetsskatten
              som tas bort gynnar inte dem som bor i de utsatta områdena. När
              fastighetsskatten läggs om är det de som bor i de absolut största
              villorna i Helsingforss stad och Helsingforss kranskommuner som
              gynnas av det. Man gör generella skattesänkningar som gynnar dem
              som redan har mest. När man väl fick möjlighet att prioritera,
              ja då valde man helt andra områden och helt andra människor.
            </seg>
            <seg n="9402259a">
              Jobben kommer, säger Sabuni, och de blir fler. Det är jättebra.
              Märkligt vore det väl annars med tanke på den högkonjunktur Sverige
              är inne i, och inte bara Sverige, utan hela Europa. Jobben blir
              fler, men kvar på arbetsförmedlingarna står de människor som befinner
              sig allra längst från arbetsmarknaden.
            </seg>
            <seg n="276775c6">
              Mauricio Rojas, Folkpartiets tidigare talesman i integrationsfrågor,
              har sagt: Regeringen är på väg att misslyckas med integrationspolitiken.
              Man missar chansen. Det är alltså Mauricio Rojas ord, inte mina.
              Detta sade han den 16 september i år, det vill säga efter nystartsjobbens
              och instegsjobbens införande och efter allt annat som regeringen
              genomfört. Det var i och för sig före budgetmotionen, men den
              måste ha varit klar den 16 september. Regeringen är på väg att
              missa chansen, att misslyckas, med ett av sina huvudnummer. Det
              är ord från den förre integrationspolitiske talesmannen för Folkpartiet.
              Det tycker jag är det absolut allvarligaste.
            </seg>
          </u>
          <note n="ffbc6344">
            Anf. 60 GUNNAR ANDRÉN (fp):
          </note>
          <u who="luciano_astudillo_f8d3ee" xml:id="i-18a35cf753b2cae8-0" n="3f04285c" prev="i-11b5626dab1a12e7-0">
            <seg n="5ebc9dd4">
              Fru talman! Den debatt vi nu för är en av de allra viktigaste
              för väldigt många människor som kommer till vårt land.
            </seg>
            <seg n="25058069">
              Jag skulle vilja se på detta från ett lite annorlunda perspektiv.
              Vi talar så lätt om de många problem som finns, men man kan också
              vända på det hela och se vilka otroliga möjligheter det finns
              för många människor som kommer hit. Statsrådet är själv en god
              representant för dessa möjligheter.
            </seg>
            <seg n="ddea48b6">
              Eftersom det i den förra debatten nämndes några orter vill jag
              berätta att jag under den senaste tiden varit på flera besök i
              Södertälje och även i Helsingborg. Låt mig här ta Södertälje som
              exempel. Jag uppfattar att Södertälje i första hand har många
              möjligheter och att man där, trots de stora flyktingströmmar som
              kommit dit under de senaste åren, inte minst från Irak som Lars
              Johansson också skildrade, av olika skäl lyckats väldigt väl med
              integrationsarbetet.
            </seg>
            <seg n="d2fd37a6">
              När jag gjorde ett besök på Södertälje sjukhus kunde jag se att
              många unga människor som kommer från andra länder under senare
              år fått jobb på sjukhuset. Det var mycket glädjande att se vilken
              stor insats de gör i det svenska samhället på det området.
            </seg>
            <seg n="7af0a807">
              Jag gästade, fru talman, nyligen även ABF av alla organisationer
              i Södertälje. Där såg jag ett annat exempel på vad det civila
              samhället kan ge för möjligheter. Man hade nämligen en väl utvecklad
              organisation för att hjälpa unga mammor med utländska språk som
              modersmål att ta del av och lära sina barn svenska sånger, traditioner
              och så vidare. Därigenom kan de komma i kontakt med andra svenskar
              på ett sätt som kanske inte är möjligt om de bara vistas i sin
              egen grupp.
            </seg>
            <seg n="b400b5ff">
              Jag tror att om man kunde inrikta den typen av verksamheter på
              speciellt företagsamheten lite mer så att den fick ännu större
              incitament att anställa många människor som kommer utifrån och
              har väldigt stora kunskaper. Jag brukar lite rått säga att vi
              nu har världens bäst utbildade taxiförarkår.
            </seg>
            <seg n="9eece3fe">
              De skulle kunna göra väldigt mycket större insatser. De har ofta
              med sig en väldigt fin utbildning som vi i Sverige inte tar vara
              på i tillräcklig utsträckning. Det beror naturligtvis ofta på
              språksvårigheter. Men när det väl är övervunnet kan de säkert
              göra väldigt fina insatser.
            </seg>
            <seg n="09377a1f">
              Mot detta kan jag berätta att jag besökte en Amsverksamhet i
              Bredäng för några år sedan, ett besök som var väldigt nedslående.
              Det var det inte för att Ams är nedslående utan för att jag uppfattade
              att det där fanns en helt annan attityd än den jag mött i Södertälje.
              Man var passivt sökande till jobb framför allt för att man skulle
              kvalificera sig för nya arbetslöshetsunderstöd.
            </seg>
            <seg n="464eff64">
              Jag tror att det farligaste av allting är om vi inte ser till
              att de som kommer hit har hopp om framtiden utan blir passiviserade.
              Södertälje har gjort många saker som har varit väldigt bra.
            </seg>
          </u>
          <note type="speaker" n="5fe80e9c">
            Anf. 61 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-6f7885e14661e7d6-23" n="cb46cd1c">
            <seg n="95c44b37">
              Fru talman! Det är jättebra att Luciano är nöjd med urban utvecklingspolitik.
              Jag har aldrig sagt att vi inte ska behålla det som är bra med
              den så kallade storstadspolitiken. Vi bygger utifrån det som storstadspolitiken
              gjorde, men vi ändrar på lite saker.
            </seg>
            <seg n="96f19b43">
              Det blir inga projektpengar. Det är inte något problem. Tvärtom
              är det väldigt många kommuner som ändå eftersträvar att få teckna
              utvecklingsavtal med staten utan att dessa pengar finns med i
              bilden.
            </seg>
            <seg n="4bcec001">
              De inser ändå att det viktigaste sker när myndigheterna får en
              bättre styrning och kan göra skillnad lokalt på det område som
              de är satta att arbeta med. Det gäller till exempel Arbetsmarknadsverket,
              Ams, skolmyndigheter och så vidare.
            </seg>
            <seg n="cc3afb77">
              Det är bara lokalt man kan avgöra exakt vad det är man vill ha
              stöd och hjälp med för att få bättre resultat i de områden som
              klassas som utanförskapsområden.
            </seg>
            <seg n="179898cc">
              Luciano kanske inte inser att när man avskaffar förmögenhetsskatten
              är det ett led för att se till att vi ger förutsättningar och
              möjligheter för flera jobb och bland annat förlänga den högkonjunktur
              som han talar om. Den talar Socialdemokraterna ofta om.
            </seg>
            <seg n="c7b0c945">
              När vi säger att det skapas jobb nu under borgerlig regering
              beror det bara på konjunkturen och ingenting annat. De jobb som
              skapades under Socialdemokraternas regering var Socialdemokraternas
              förtjänst. Jag tror att ni får vara lite konsekventa här. Jag
              kan i varje fall säga att alla bedömare säger att en tredjedel
              av de jobb som skapas beror just på regeringens politik.
            </seg>
            <seg n="7413821c">
              Fastighetsskatten var en orättvis skatt. Den slog fel. Den avskaffas
              inte, utan den förändras för att göras lite mer rättvis.
            </seg>
            <seg n="1b6e41e1">
              Det behövs ytterligare åtgärder på integrationsområdet. Det inser
              vem som helst. Vi har precis gjort vårt första år. Det är väl
              ingen som någonsin har påstått att det utanförskap som vi ärvde
              skulle vara löst efter ett år.
            </seg>
            <seg n="63466799">
              Det är väl ens ingen som påstår att det utanförskap som vi ärvde
              kommer att vara löst efter mandatperioden. Det kommer att vara
              bättre och bli bättre, men problemet kommer inte att vara löst.
              Så djupt är problemet.
            </seg>
            <seg n="490d4f49">
              Ni tog över när det fanns ungefär tre utanförskapsområden. I
              dag har vi 157 enligt de parametrar som Folkpartiet mäter utifrån
              när vi tog över. Det kommer att ta tid. Det handlar om många människor
              i utanförskapet.
            </seg>
            <seg n="11312903">
              Visst behövs flera åtgärder. Vi avser att återkomma med flera
              åtgärder i vårpropositionen. Det kan jag försäkra Luciano Astudillo.
            </seg>
            <seg n="f3075f94">
              Sedan vill jag säga något om förmögenhetsskatten. Socialdemokraterna
              var med och medverkade till att de allra rikaste i Sverige inte
              behövde betala förmögenhetsskatten. Nu ser vi till att alla slipper
              göra det.
            </seg>
            <seg n="6df428f9">
              Vi hoppas att pengarna ska användas till att utveckla vår arbetsmarknad
              och vårt näringsliv. Det är tanken.
            </seg>
          </u>
          <note type="speaker" n="98a97f10">
            Anf. 62 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-331cde491cb9e89d-3" n="3f04285c">
            <seg n="0716f1a3">
              Fru talman! Den debatt som vi har nu, Gunnar Andrén, handlar
              inte om dem som kommer hit och flyktingmottagningen. Det var debatten
              innan. Den här handlar om det som Folkpartiet kallade för utanförskapsområden
              och segregationen i stort i vårt samhälle. De har förvisso med
              varandra att göra. Så är det absolut. Segregationen förstärks
              när flyktingmottagningen bra riktas till de områdena.
            </seg>
            <seg n="7d653373">
              Det handlar om den fattigdom i stort vi ser i dessa områden som
              har vuxit fram under lång tid. Det är väldigt viktigt att vara
              ödmjuk inför den stora utmaning det är. Det problemet är ingenting
              unikt för Sverige. Det handlar om migrationsströmmarna och de
              stora utmaningar de ger oss i Sverige men också i andra länder
              i Europa. Det är en av de stora ödesfrågorna framöver.
            </seg>
            <seg n="b7ba49ac">
              Man pekar på oss och säger: Ni misslyckades totalt. Man ska vara
              lite ödmjuk och komma ihåg att det inte var helt enkla frågor
              att hantera. Jag tror i och för sig att något som Gunnar Andrén
              tog upp är väldigt viktigt. Det är att ha ett positivt anslag
              till mångfalden.
            </seg>
            <seg n="5efc75b3">
              Det finns många möjligheter för Sverige med den mångfald som
              vi har. Vi talar 200 olika språk i vårt land och kan kommunicera
              med övriga världen. Det bidrar till möjligheter i handel och företagande,
              som Sabuni var inne på. Så är det absolut. Det finns mycket med
              mångfalden som ger oss många möjligheter.
            </seg>
            <seg n="36dd62d7">
              Det stora problemet och bekymret för mig är de politiska prioriteringar
              som görs. Segregationen går inte att prata bort. Den försvinner
              inte för att man döper om storstadspolitiken till urban utvecklingspolitik.
            </seg>
            <seg n="2184fccf">
              Det är en större utmaning än så. Har Sabuni inte förstått det
              är det allvarigt. Samtidigt vidgar ni klyftorna i vårt samhälle
              genom att ge mer till dem som har mycket mer.
            </seg>
            <seg n="e9d1d474">
              Ni har också gett er på dem som är arbetslösa och sjuka. Det
              är de som har fått dra det tunga lasset första året. Ni klyver
              samhället och ökar klyftorna, och därmed förstärks också segregationen
              på sikt.
            </seg>
            <seg n="8068c3e3">
              Sverige har stora förutsättningar att lyckas lite bättre med
              integrationen än många andra länder. Nu senast var det Migrant
              Integration Policy Index som visade att Sverige som land är bra
              på att ta emot flyktingar. Man jämförde de 25 EU-länderna. På
              140 olika kriterier var Sverige bäst i klassen, och Estland var
              sämst.
            </seg>
            <seg n="7b505c86">
              Med detta sagt finns väldigt mycket kvar att göra. Sabuni väljer
              att inte ens kommentera det Mauricio Rojas sade om att regeringen
              är på väg att misslyckas. Det väljer hon bort att tala om över
              huvud taget. Det andra stora beskedet är att det inte blir några
              fler projektpengar. Det blir inga pengar över huvud taget. Sabuni
              ska fortsätta att försöka prata bort segregation.
            </seg>
            <seg n="bd02268b">
              Där finns en tydlig kontrast. Vår partiledare Mona Sahlin har
              i ett tal sagt att till valet år 2010 kommer det att finnas en
              satsning på Sveriges miljonprogramsområden. Det är en miljardsatsning
              på Sveriges miljonprogram. Det tror vi är det långsiktigt hållbara.
              Vi omfördelar resurser från dem som har mycket till dem som har
              lite.
            </seg>
            <seg n="dac2f4ff">
              Jag har en sista kort fråga. Rojas säger här att problemet egentligen
              inte är Folkpartiet utan att Folkpartiet inte får genomslag för
              sin politik. Vad är det för politik som Sabuni inte får genomslag
              för? Försök att svara på frågorna den här gången.
            </seg>
          </u>
          <note type="speaker" n="802246d5">
            Anf. 63 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-6f7885e14661e7d6-24" n="cb46cd1c">
            <seg n="dc70c987">
              Fru talman! Jag blir ibland road av att debattera med Luciano
              Astudillo. Å ena sidan ska jag vara ödmjuk och inte peka på Socialdemokraterna
              och de misslyckanden de åstadkom, eftersom det är komplexa och
              svåra frågor. Å andra sidan kan han peka på mig och att jag redan
              efter ett år riskerar att misslyckas, eftersom min partikamrat
              säger det.
            </seg>
            <seg n="b84bec25">
              Med stor respekt för det måste jag säga att det bara har gått
              ett år. Vi har gjort en stor satsning, och vi återkommer. Det
              var väl ingen som trodde att utanförskapsproblemen skulle lösas
              på ett år?
            </seg>
            <seg n="771fbf62">
              Tala gärna som våra misslyckanden om du vill. Men då måste du
              också ta tillbaka det på dig själv. Det gick tolv år, och utanförskapet
              ökade. Vi ärvde ett stort utanförskap som vi också erkände skulle
              bli svårt att lösa.
            </seg>
            <seg n="269f35d5">
              Men vi har identifierat ett antal områden som vi menar är viktiga
              att satsa på. Det är arbete till fler, bättre skola för barn,
              bättre trygghet för alla och framför allt kampen mot diskriminering.
              Och där, Luciano Astudillo, levererar vi. Du väljer att inte se
              det, men vi levererar.
            </seg>
            <seg n="d6bf8384">
              Ibland vet jag inte vad du har för definition på vad integration
              är. Är det att man ska ha svenska kompisar, bo med svenskar och
              fira midsommar? Jag vet inte om det är det du pratar om ibland.
              Men om vi talar om arbete och utbildning så levererar vi. Det
              är klart att det inte kommer att vara löst på ett år.
            </seg>
            <seg n="af5196eb">
              Jag blir förvånad över att du tar upp rapporten om att Sverige
              är bra. Det inser väl vem som helst att Sverige är bra på lagar!
              Vi har myndigheter, lagar och allt möjligt. Det är inte det vi
              ska slå oss för bröstet för, utan det är för den konkreta politiken.
              Hur hanterar vi lagar? Hur ser vi till att människors rättigheter
              uppfylls? Det är där vi eller ni har misslyckats. Det är det vi
              försöker rätta till nu.
            </seg>
            <seg n="88595de6">
              Återigen: Det har bara gått ett år. Visst har vi strukturen på
              plats, men strukturen måste också fyllas med innehåll. Det är
              det som Socialdemokraterna misslyckades med.
            </seg>
            <seg n="fc52c2dd">
              Man har lovat 15 miljarder till utanförskapsområdena till miljonprogramsområden.
              Det är absolut lätt att prata. Men det finns egentligen ännu inte
              speciellt mycket innehåll. Och framför allt finns det bara finansiering
              för 500 000, tror jag, för 2010. Sedan hoppas man att näringslivet
              ska kunna lägga 5 miljarder och kommunerna 5 miljarder.
            </seg>
            <seg n="540e1749">
              Men man kan väl teckna ned en politik först, åtminstone. Vad
              är det man vill göra innan man börjar lova pengar? Återigen är
              det inte projektpengar som behövs i de här områdena. Vad som behövs
              är att den generella politiken ska fungera och att man med hjälp
              av utvecklingsavtal ser till att den generella politiken når också
              de människor som bor i utanförskapsområden. Den generella politiken
              riskerar alltid att inte nå dem som behöver den mest om man inte
              ser till att göra någonting åt det. Det är där utvecklingsavtalen
              kommer in i bilden, och det är där de kommer att vara viktiga.
              Det är detta vi kommer att använda dem till; vi ska se till att
              den generella politiken når dem som behöver det mest. Det är människor
              i de här områdena som ni återigen lovar en massa miljarder utan
              att ännu ha något reellt innehåll i dem.
            </seg>
          </u>
          <note type="speaker" n="007f063a">
            Anf. 64 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-331cde491cb9e89d-4" n="3f04285c">
            <seg n="0d5d3b79">
              Fru talman! Jag tycker att det är ganska roligt att debattera
              med Sabuni också, även om jag inte alltid håller med henne. Jag
              ser inget problem i att fler personer med annan bakgrund firar
              midsommar. Tvärtom skulle jag tycka att det var rätt trevligt.
              Jag hoppas att inte Sabuni tycker att det är ett problem.
            </seg>
            <seg n="d0c0912b">
              Nej, jag tror inte att segregationsfrågorna löses på ett år.
              Men i tangentens riktning ser man att ni i den politik ni för
              ökar klyftorna, sänker skatten för de mest förmögna, ger mer pengar
              till dem som har de absolut största villorna och slösar bort ett
              år. Ni väljer bort att satsa resurser.
            </seg>
            <seg n="e4bed630">
              Den generella politiken är jätteviktig i miljonprogrammen i hela
              Sverige, i alla kommuner som har miljonprogram javisst! Men den
              generella politiken behöver pengar och resurser för att kunna
              hjälpa de människor som behöver extra stöd i skolan. Det behövs
              pengar för att bygga bättre bostäder i vissa områden där trångboddheten
              har blivit ett problem.
            </seg>
            <seg n="0b6d35db">
              Jobben är jätteviktiga! Men regeringen är på väg att misslyckas,
              Sabuni. Det är inte jag som säger det utan en tidigare talesman
              i ditt parti. Det är inte jag som säger det. Och det här är efter
              instegsjobben och efter nystartsjobben. Där har ni hitintills
              bara pratat om diskrimineringen. Hitintills har ni inte gjort
              någonting på det området. Under ett helt år har ni aviserat att
              ni ska slå ihop lagen och ombudsmännen. Det är välkommet, och
              det är bra. Men på sikt ska ni också dra ned på resurserna, vilket
              är allvarligt på det här området.
            </seg>
            <seg n="f9d189e4">
              Jag kommer att stå här och kritisera, för vi har ett förlorat
              år bakom oss. Ni har gett mer till dem som har mycket och struntat
              i de områden som ni har kallat för utanförskapsområden. Vi har
              en politik som vi kommer att komma fram till 2010. Det är en konkret
              politik på det här området. Och där kommer det att finnas pengar!
            </seg>
          </u>
          <note type="speaker" n="0711da8c">
            Anf. 65 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_integrations" xml:id="i-f1c0404ca6dbf82c-0" n="cb46cd1c" next="i-ef8b213dddd227e6-0">
            <seg n="a8cc49e2">
              Fru talman! Det hjälper inte hur många gånger du säger att vi
              har misslyckats och att vi ger till dem som redan har, Luciano
              Astudillo. Nu finns nämligen facit. Fler än någonsin jobbar. En
              tredjedel av nystartsjobben har gått till personer med invandrarbakgrund,
              till exempel.
            </seg>
            <seg n="e12fa8ed">
              Jag önskar nu också att vi framför allt kommunerna ska bli bättre
              på att utnyttja instegsjobben för de nyanlända. Där har vi en
              stor utmaning. De grupper som kommer nu måste vi se till att få
              ut på arbetsmarknaden så fort som möjligt. Det är den politik
              vi kommer att fortsätta att bedriva.
            </seg>
            <seg n="b55ec307">
              Med all respekt nej, regeringen är inte på väg att misslyckas.
              Men regeringen behöver göra mer. Och regeringen lovar att återkomma
              med ytterligare åtgärder på detta område.
            </seg>
          </u>
          <note n="2bcbd0e8">
            Överläggningen var härmed avslutad.
          </note>
          <note n="4c44aaf5">
            11 § Anmälan om inkomna uppteckningar från EU-nämnds-sammanträde
          </note>
          <note n="641bf636">
            Tredje vice talmannen anmälde att uppteckningar från EU-nämndens
            sammanträden fredagen den 5 oktober och fredagen den 12 oktober
            inkommit.
          </note>
          <note n="20c6d2fc">
            12 § Anmälan om inkommen faktapromemoria om förslag från Europeiska
            kommissionen
          </note>
          <note n="f9abb7ee">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="nyamko_sabuni_integrations" xml:id="i-ef8b213dddd227e6-0" n="cb46cd1c" prev="i-f1c0404ca6dbf82c-0">
            <seg n="0f71c8c5">
              KOM(2007)545
            </seg>
          </u>
          <note n="06755ef7">
            13 § Förnyad bordläggning
          </note>
          <note n="2ec8533b">
            Föredrogs och bordlades åter
          </note>
          <note n="4d3fe28a">
            14 § Bordläggning
          </note>
          <note n="5a8b73e3">
            Anmäldes och bordlades
          </note>
          <note n="cec2c00c">
            15 § Anmälan om interpellationer
          </note>
          <note n="e895f799">
            Anmäldes att följande interpellationer framställts
          </note>
          <note n="81794cf4">
            den 26 oktober
          </note>
          <note n="e78522cd">
            Sven-Erik Österberg
          </note>
          <note n="e78522cd">
            Sven-Erik Österberg
          </note>
          <note n="63d67b37">
            Carina Moberg
          </note>
          <note n="39fb2f3c">
            den 29 oktober
          </note>
          <note n="8e12b4c9">
            Monica Green
          </note>
          <note n="4d89ee91">
            Kalle Larsson
          </note>
          <note n="4d89ee91">
            Kalle Larsson
          </note>
          <note n="49f3de65">
            Mats Pertoft
          </note>
          <note n="d4065a32">
            Helena Leander
          </note>
          <note n="e4d8f0c8">
            Interpellationerna redovisas i bilaga som fogats till riksdagens
            snabbprotokoll tisdagen den 13 november.
          </note>
          <note n="4781adde">
            16 § Anmälan om frågor för skriftliga svar
          </note>
          <note n="20b1b5ab">
            Anmäldes att följande frågor för skriftliga svar framställts
          </note>
          <note n="733fd577">
            den 30 oktober
          </note>
          <note n="57e4eeba">
            Marietta de Pourbaix-Lundin
          </note>
          <note n="ce615e1d">
            Lena Olsson
          </note>
          <note n="623ed68a">
            Eva Olofsson
          </note>
          <note n="e2ef5e74">
            LiseLotte Olsson
          </note>
          <note n="bf3d3349">
            Ameer Sachet
          </note>
          <note n="adf68efd">
            Lars Mejern Larsson
          </note>
          <note n="cd65deeb">
            Ann-Kristine Johansson
          </note>
          <note n="c7901540">
            Carina Hägg
          </note>
          <note n="c7901540">
            Carina Hägg
          </note>
          <note n="b5698330">
            Frågorna redovisas i bilaga som fogats till riksdagens snabbprotokoll
            tisdagen den 13 november.
          </note>
          <note n="9b6cca00">
            17 § Anmälan om skriftliga svar på frågor
          </note>
          <note n="1593c70a">
            Anmäldes att skriftliga svar på följande frågor inkommit
          </note>
          <note n="39fb2f3c">
            den 29 oktober
          </note>
          <note n="c87124a9">
            Britta Rådström
          </note>
          <note n="75dc49e9">
            Hans Olsson
          </note>
          <note n="733fd577">
            den 30 oktober
          </note>
          <note n="b404d12e">
            Mats Gerdau
          </note>
          <note n="23d71d9e">
            Lars-Ivar Ericson
          </note>
          <note n="3052f592">
            Svaren redovisas i bilaga som fogats till riksdagens snabbprotokoll
            tisdagen den 13 november.
          </note>
          <note n="28dd63ad">
            18 § Kammaren åtskildes kl. 18.56.
          </note>
          <note n="ab56befc">
            Förhandlingarna leddes
          </note>
          <note n="7cf5b706">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
