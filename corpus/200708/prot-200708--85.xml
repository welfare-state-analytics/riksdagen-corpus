<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--85</head>
          <docDate when="2007-03-28">2007-03-28</docDate>
        </div>
      </front>
      <body>
        <div>
          <note n="bfab30a5">
            ﻿
          </note>
          <note n="e289ab0c">
            Riksdagens protokoll
          </note>
          <note n="a92610b3">
            2007/08:85
          </note>
          <note type="date" n="398ad62a">
            Fredagen den 28 mars
          </note>
          <note n="94cebb7b">
            Kl. 09:00 - 15:42
          </note>
          <note n="37c18288">
            1 § Justering av protokoll
          </note>
          <note n="39cfbaea">
            Justerades protokollet för den 20 mars.
          </note>
          <note n="22d509b4">
            2 § Anmälan om återtagande av plats i riksdagen
          </note>
          <note n="ccbc0615">
            Talmannen meddelade att Fredrik Lundh (s) skulle återta sin plats
            i riksdagen från och med den 1 april, varigenom uppdraget som
            ersättare skulle upphöra för Hannah Bergstedt (s).
          </note>
          <note n="b9db3ac7">
            3 § Avsägelse
          </note>
          <note n="50ccae61">
            Talmannen meddelade att Britt Bohlin Olsson (s) avsagt sig uppdraget
            som suppleant i Nordiska rådets svenska delegation.
          </note>
          <note n="fc5bf3f8">
            Kammaren biföll denna avsägelse.
          </note>
          <note n="e5103e0e">
            4 § Anmälan om kompletteringsval till riksdagsstyrelsen
          </note>
          <note n="185fd3e8">
            Talmannen meddelade att Moderata samlingspartiets riksdagsgrupp
            på grund av uppkomna vakanser anmält Magdalena Andersson som ledamot
            i riksdagsstyrelsen och Hillevi Engström som personlig ersättare
            för Lars Lindblad i riksdagsstyrelsen.
          </note>
          <note n="79e2b8e7">
            Talmannen förklarade valda till
          </note>
          <note n="307a9e24">
            ledamot i riksdagsstyrelsen
          </note>
          <note n="d4a615e5">
            personlig ersättare för Lars Lindblad i riksdagsstyrelsen
          </note>
          <note n="b3eaabcc">
            5 § Meddelande om aktuell debatt
          </note>
          <note n="bb02c025">
            Talmannen meddelade att på begäran av Centerpartiets riksdagsgrupp
            skulle en aktuell debatt om migrations- och integrationspolitiken
            anordnas onsdagen den 2 april kl. 9.00 .
          </note>
          <note n="8038fcfd">
            Från regeringen skulle statsrådet Tobias Billström (m) delta.
          </note>
          <note n="0715e423">
            Den inkomna skrivelsen hade följande lydelse:
          </note>
          <note n="ca1634b3">
            Begäran om aktuell debatt avseende migrations- och integrationspolitiken
          </note>
          <note n="8e94f950">
            Igår presenterade Mona Sahlin delar av Socialdemokraternas nya
            integrationspolitik. Bland annat vill Socialdemokraterna införa
            en lag som tvingar alla kommuner att ta emot flyktingar. Man vill
            även förmå flyktingar att under en introduktionsperiod stanna
            kvar i den kommun de blivit placerade i. Detta ska ske genom att
            de som flyttar från den kommun de placerats i får sänkta bidrag.
          </note>
          <note n="fe5da28c">
            Socialdemokraterna har sagt nej till att flyktingar bara ska
            få ta hit sina familjer om de själva har ordnad försörjning. Mona
            Sahlin kan dock tänka sig att flyktingar får ta hit sina föräldrar,
            om de har tillräcklig inkomst för att försörja dem.
          </note>
          <note n="32938561">
            I höstas uttalade bland annat Göran Johansson och Ilmar Reepalu
            att asylsökande som tar sig till Sverige med hjälp av flyktingsmugglare
            omedelbart ska skickas tillbaka till sina hemländer.
          </note>
          <note n="5f227bfe">
            Centerpartiet är inte för tvingande lagstiftning på kommunerna.
            Människor måste själva få bestämma var de vill bosätta sig. Informationen
            om var det finns möjlighet till arbete och bostad måste dock bli
            ännu bättre. Möjligheten till egenförsörjning ska alltid uppmuntras.
          </note>
          <note n="87ce4b09">
            Centerpartiet och alliansregeringen är överens om att Sverige
            ska ha en human flyktingpolitik och vara en fristad för dem som
            flyr undan förföljelse och förtryck. Oavsett om personer söker
            sig till Sverige för att arbeta eller för att få skydd ska de
            mötas av ett varmt mottagande.
          </note>
          <note n="4365c9e7">
            Med anledning av den senaste tidens debatt i migrations- och
            integrationspolitiken hemställer Centerpartiet om aktuell debatt
            för att belysa uppkomna frågeställningar.
          </note>
          <note n="3c7511df">
            Roger Tiefensee
          </note>
          <note n="8f5805e1">
            6 § Anmälan om fördröjda svar på interpellationer
          </note>
          <note n="602f3c05">
            Till riksdagen hade inkommit följande skrivelser:
          </note>
          <note n="3b16317f">
            Interpellation 2007/08:470
          </note>
          <note n="ca474ff8">
            Interpellation 2007/08:470 Regeringens jämställdhetspolitik i
            statlig förvaltning
          </note>
          <note n="6dd0745c">
            Interpellationen kommer att besvaras tisdagen den 1 april 2008.
          </note>
          <note n="59ea66b1">
            Skälet till dröjsmålet är andra åtaganden som inte kan ändras.
          </note>
          <note n="abbe6607">
            Mats Odell
          </note>
          <note n="874b9f28">
            Interpellation 2007/08:477
          </note>
          <note n="329dcf79">
            Interpellation 2007/08:477 Hanterandet av Klimatutredningens
            betänkande
          </note>
          <note n="7e83deb6">
            Interpellationen kommer att besvaras tisdagen den 13 maj 2008.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="d348e3e0">
            Lena Ingvarsson
          </note>
          <note n="aa2dbdb3">
            Interpellation 2007/08:481
          </note>
          <note n="ce486567">
            Interpellation 2007/08:481 Situationen för kvinnor i Irak
          </note>
          <note n="6dd0745c">
            Interpellationen kommer att besvaras tisdagen den 1 april 2008.
          </note>
          <note n="b28b2cb1">
            Skälet till dröjsmålet är utlandsresor.
          </note>
          <note n="02afc0b8">
            Birgittha Widman
          </note>
          <note n="d87172cf">
            7 § Svar på interpellation 2007/08:447 om omvänd kommunarrest
            för kvinnofridskränkare
          </note>
          <note type="speaker" n="8d34214b">
            Anf. 1 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-0" n="b475bb1e">
            <seg n="a3c503fe">
              Herr talman! Tobias Krantz har frågat mig dels vilka åtgärder
              som jag avser att vidta i syfte att introducera omvänd kommunarrest
              för kvinnofridskränkare i lagstiftningen på bred front i hela
              landet, dels om jag är villig att pröva tidsbegränsad försöksverksamhet
              för att vinna erfarenheter om vilka effekter en sådan ny bestämmelse
              kan få.
            </seg>
            <seg n="59cf8a2e">
              Att bekämpa mäns våld mot kvinnor är en högt prioriterad fråga
              för regeringen. Länge glömdes våld mot kvinnor och andra brottsofferfrågor
              bort. Det är viktigt att vi, trots många framsteg på området,
              påminner oss om att brottsoffer i många sammanhang fortfarande
              glöms bort eller riskerar att hamna mellan stolarna. Alliansregeringen
              tar brottsofferfrågorna på stort allvar.
            </seg>
            <seg n="bc47791d">
              Besöksförbud är ett av flera verktyg som kan användas för att
              öka tryggheten för kvinnor som utsätts för hot, trakasserier och
              våld. Redan i dag är det möjligt att utfärda besöksförbud som
              avser ett eller flera större geografiska områden i anslutning
              till sådana platser där den utsatta personen har sin bostad eller
              arbetsplats eller annars brukar vistas.
            </seg>
            <seg n="c0e7b5f7">
              Användningen av besöksförbud och även andra skyddsåtgärder kan
              utvecklas och förbättras. I Stalkningsutredningens uppdrag ingår
              bland annat att belysa hur lagen om besöksförbud tillämpas och
              att föreslå förändringar för en bättre användning av besöksförbudet,
              Ju 2006:09, dir. 2006:84. Utredningen ska också lämna förslag
              på en rättslig reglering som medger att besöksförbud kan kontrolleras
              med elektronisk övervakning. Stalkningsutredningen ska lämna sina
              förslag senast den 30 september 2008.
            </seg>
            <seg n="9d99a735">
              Efter att Stalkningsutredningens förslag har remitterats är jag
              beredd att ta ställning till det förslag till skyddsåtgärd som
              Tobias Krantz har frågat mig om. Lika viktigt som att skydda kvinnor
              från män som utsätter dem för hot och våld är det att komma till
              rätta med detta våld. En bra utgångspunkt för det arbetet är regeringens
              handlingsplan för att bekämpa mäns våld mot kvinnor som innehåller
              56 konkreta åtgärder av olika slag. Genom handlingsplanen tar
              regeringen ett helhetsgrepp på problemen. Drygt 800 miljoner kronor
              har avsatts för att genomföra insatserna.
            </seg>
          </u>
          <note type="speaker" n="5d019705">
            Anf. 2 TOBIAS KRANTZ (fp):
          </note>
          <u who="tobias_krantz_7ba907" xml:id="i-bfc6e6d2e0783c72-1" n="8ddd7de6">
            <seg n="0434f3a8">
              Herr talman! Först vill jag tacka justitieministern för ett fylligt,
              intressant och utförligt svar. I dag lever många kvinnor i fruktan
              för liv och lem, och tyvärr finns det goda skäl för det. I genomsnitt
              är det 17 kvinnor varje år som mördas av en man som de har eller
              har haft en nära relation till.
            </seg>
            <seg n="a439d4ac">
              I dag finns det möjligheter att utfärda besöksförbud för att
              skydda mot hot, våld och trakasserier. Tyvärr har lagen visat
              sig vara tämligen verkningslös. År 2007 inträffade 3 754 överträdelser
              av besöksförbudet i hela landet. I mitt hemlän Jönköpings län
              var det 106 överträdelser.
            </seg>
            <seg n="a5155f19">
              Det innebär att den tidigare gärningsmannen fortsätter att sprida
              skräck bland dem som han tidigare utövat våld mot. Det är naturligtvis
              helt oacceptabelt. Vi måste trappa upp kampen mot kvinnovåldet.
            </seg>
            <seg n="3159fb0f">
              Herr talman! Regeringen genomför många åtgärder för att bekämpa
              kvinnovåldet. Jag vill gärna ge justitieministern en eloge för
              det arbetet som hon och flera andra statsråd i regeringen har
              satt i gång.
            </seg>
            <seg n="2cd6998c">
              Det handlar om en kraftfull upprustning av det svenska rättsväsendet,
              som också kommer att ha betydelse i kampen mot kvinnovåldet. Det
              handlar också om den specifika handlingsplan som justitieministern
              också nämnde i sitt interpellationssvar. Den innehåller 56 åtgärder
              och 800 miljoner kronor som ska satsas för att för att ta ett
              helhetsgrepp mot kvinnovåldet.
            </seg>
            <seg n="ebaede9e">
              Det behövs också skärpningar i lagen om besöksförbud. Det är
              många kvinnor som tvingas göra inskränkningar i sitt vardagsliv.
              De tvingas kanske flytta till en annan ort i en annan del av landet.
              Barnen kanske måste ryckas upp från sin trygga skolgång, dagis
              eller vad det kan vara för någonting. Det måste uppfattas som
              enormt provocerande att gärningsmannen däremot kan gå helt fri
              och röra sig helt obehindrat och sprida skräck mot tidigare offer.
              Det är helt orimligt.
            </seg>
            <seg n="a903d5a9">
              Grundprincipen måste vara väldigt klar och tydlig. Det är kvinnans
              frihet som ska värnas och inte gärningsmannens. Därför menar jag
              att det finns skäl att pröva tanken att införa en så kallad omvänd
              kommunarrest vid särskilt grova fall av kvinnofridskränkning.
            </seg>
            <seg n="32534c5e">
              Det innebär att vistelseförbudet ska utvidgas till att omfatta
              en hel kommun. I dag är det precis som justitieministern sade
              betydligt mer begränsade geografiska områden som förbudet kan
              omfatta. Det kan vara en fastighet, ett bostadsområde eller något
              annat. Det är helt otillräckligt.
            </seg>
            <seg n="d5108d37">
              Justitieministern hänvisar till den utredning som ska komma under
              året, förhoppningsvis med ett förslag i den här frågan. Sedan
              säger justitieministern att hon ska ta ställning efter den remissrunda
              som äger rum.
            </seg>
            <seg n="6e02f4b4">
              Det är ett strikt formellt konstaterande, och jag har respekt
              för att justitieministern vill förfara på det sättet. Samtidigt
              tycker jag att vi när vi har interpellationsdebatten också måste
              fundera över de politiska värderingar och politiska ståndpunkter
              som ligger bakom den formella ärendehantering som måste äga rum.
            </seg>
            <seg n="ccde8625">
              Justitieministern har tidigare visat ett mycket starkt engagemang
              i frågan om mäns våld mot kvinnor och också i frågan om att utvidga
              vistelseförbudet och alltså införa en omvänd kommunarrest.
            </seg>
            <seg n="29ee2b81">
              I Aftonbladet den 23 april förra året säger Beatrice Ask bland
              annat: Det finns en diskussion om att kunna ge besöksförbud i
              hela hemkommunen. Jag är inte främmande för det i extrema fall.
              Någonstans måste det faktiskt hända något.
            </seg>
            <seg n="262e6e28">
              Det är precis så det är. Någonstans måste det faktiskt hända
              något. Det är många som håller med justitieministern om det hon
              sade förra året. Jag skulle vilja ställa en fråga till justitieministern
              och få ett klarläggande på den här punkten.
            </seg>
            <seg n="f23ead2e">
              Det är väl inte meningen att det svar som justitieministern har
              avgivit i dag ska tolkas som att justitieministern backar från
              den ståndpunkt som hon intog i april 2007?
            </seg>
          </u>
          <note type="speaker" n="f5b7f6f5">
            Anf. 3 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-2" n="b475bb1e">
            <seg n="57525083">
              Herr talman! Jag tror att Tobias Krantz och jag egentligen är
              väldigt överens. Det är förfärligt med de övergrepp som sker mot
              kvinnor och de hot som många lever under. Vi måste arbeta väldigt
              brett för att angripa den problematiken.
            </seg>
            <seg n="ad2e7894">
              I Stalkningsutredningens uppdrag ingår att belysa hur lagen om
              besöksförbud fungerar och föreslå förändringar som kan leda till
              en bättre användning. En sådan sak som man kan fundera på är det
              som föreslås i interpellationen om att ha ett större geografiskt
              område.
            </seg>
            <seg n="1384f43f">
              Samtidigt är det möjligt att elektronisk fotboja på dem som inte
              kan sköta ett besöksförbud är mer effektivt. Då kan man notera
              när en överträdelse sker och inte bara beslutsmässigt bestämma
              sig för en geografisk enhet. Det är därför jag tycker att man
              ska fundera över hur det ser ut.
            </seg>
            <seg n="0cd510c4">
              Det här är ett väldigt allvarligt problem, men det är också något
              begränsat. Det vi vet i dag om dem som gör överträdelser av besökförbud
              är att det är en ganska liten grupp som står för en väldigt stor
              del av överträdelserna. Så var det 2004, som är det senaste året
              som vi har en genomgång ifrån. Brå har tittat på de här överträdelserna,
              och det är framför allt via telefon och sms som man överträder
              förbud mot kontakt med kvinnan.
            </seg>
            <seg n="d5f365d7">
              Även om det är få är det väldigt allvarligt. Vi vet att det händer
              hemska saker när besöksförbud överträds. Det finns all anledning
              att fundera över det hela, men jag är inte säker på att det räcker
              med att vidga det geografiska området i beslutet, även om det
              kan vara en del av det förbättringsarbete som måste ske.
            </seg>
            <seg n="958ee6b3">
              Jag tror själv rätt mycket på detta med elektronisk övervakning
              för den här typen av notoriska trakasserier. Jag tror att man
              kan få en bättre kontroll på det sättet.
            </seg>
            <seg n="61f61990">
              I det här arbetet måste vi också se till att åtgärderna är sådana
              att de så lite som möjligt begränsar kvinnans och barnens utrymme
              att röra sig. Det är väldigt lätt att vi riggar ett fort kring
              de här personerna, och så är deras frihet allvarligt beskuren.
              Det är den ju på grund av hot om trakasserier, men det får inte
              vara så att skyddsinsatserna gör ont värre. Det skulle inte en
              sådan här kommunarrest innebära heller, men jag vill ändå ha det
              sagt. Jag är rätt angelägen om att man ser det utifrån de berörda
              individernas situation och försöker hitta praktiska lösningar.
              Jag tror att vi måste åstadkomma en sådan trygghet att man vet
              när en överträdelse är på gång och att någonting kan hända just
              då. Då kanske vi ska fundera lite över den nya tekniken.
            </seg>
            <seg n="b39cf5d1">
              Det här utredningsarbetet syftar lite vidare. Det finns många
              delar i arbetet som måste fungera bättre. Ekonomin och det sociala
              livet är på många sätt beskurna för de här kvinnorna som känner
              sig hotade och trakasserade. Det finns många stora och små beslut
              som vi måste fatta för att göra saker och ting bättre.
            </seg>
            <seg n="b4215c35">
              Eftersom jag har några sekunder kvar av det här inlägget vill
              jag också passa på att säga att en viktig sak som vi nu lägger
              pengar och arbete på är att försöka behandla de här karlarna.
              När de ändå sitter inne eller har fått en dom på sig måste vi
              erbjuda någon typ av hjälp så att de kan komma ifrån det här bedrövliga
              beteendet. En del behandling kan faktiskt vara framgångsrik. Det
              är en olycka för de här personerna också i någon mening att de
              inte kan ta rättelse och komma över den låsning som de har till
              den här kvinnan eller situationen.
            </seg>
            <seg n="adf8bf72">
              Det är ett brett arbete som måste ske. Jag tror att det förslag
              som kommer från interpellanten kan vara värt att fundera över,
              men jag är inte tvärsäker än.
            </seg>
          </u>
          <note type="speaker" n="1990b81b">
            Anf. 4 TOBIAS KRANTZ (fp):
          </note>
          <u who="tobias_krantz_7ba907" xml:id="i-bfc6e6d2e0783c72-3" n="8ddd7de6">
            <seg n="33ee6dae">
              Herr talman! Justitieministern säger att det behövs en räcka
              åtgärder, och det är naturligtvis så. Det här är ett komplext
              problem. Det visar också den handlingsplan som regeringen har
              tagit fram. Det behövs åtgärder på många områden för att komma
              till rätta med detta. Nu talar vi om besöksförbudet och det instrument
              som besöksförbudet utgör i kampen mot kvinnovåldet och för att
              skydda kvinnor som har blivit misshandlade och trakasserade.
            </seg>
            <seg n="48f3cc20">
              Jag tror att man måste gå fram på två fronter här. Vi måste se
              till att de besöksförbud som finns, oavsett vilket geografiskt
              område de omfattar, efterföljs. Där är elektronisk övervakning
              ett spännande instrument som man kan använda. Men jag tror också
              att man måste vara beredd att också pröva att vidga det geografiska
              området till att omfatta delar av kommuner, delar av flera kommuner
              eller en hel kommun. Många som jobbar med de här frågorna ute
              på fältet vittnar om att det nuvarande besöksförbudet är för begränsat.
              Det leder till ett alldeles för litet skydd. Vi måste lyssna på
              de signaler som kommer från fältet.
            </seg>
            <seg n="061426de">
              Jag säger inte att justitieministern gör det, men jag tror att
              det vore fel att sätta de här två åtgärderna i motsatsställning
              till varandra, att det ena skulle utesluta det andra. Jag tror
              att man kan och måste göra bådeoch. Man måste både utvidga det
              geografiska området och vässa de instrument som vi behöver använda
              för att se till att detta efterlevs.
            </seg>
            <seg n="37620590">
              Nu säger justitieministern att hon inte är tvärsäker i frågan.
              På ett rent intellektuellt plan kan jag tycka att det är sympatiskt
              med statsråd, ministrar och politiker över huvud taget som inte
              alltid är tvärsäkra på allting, men jag uppfattar ändå att det
              är en nyansskillnad gentemot det mycket engagerade och, som jag
              tyckte, insiktsfulla uttalande som justitieministern fällde i
              Aftonbladet i april förra året. Där var justitieministern rätt
              tydlig med att det här var en möjlighet som behövde öppnas. Jag
              hoppas att justitieministern kan komma tillbaka till detta i sitt
              kommande inlägg och ytterligare försöka precisera detta. Jag har
              respekt för att utredningen har sin gång och att det måste vara
              ett remissförfarande efteråt, men jag är övertygad om att justitieministern
              innerst inne har en uppfattning i frågan. Det här är ett lämpligt
              tillfälle att åtminstone lätta lite grann på förlåten inför riksdagens
              ledamöter.
            </seg>
            <seg n="d0465c80">
              Herr talman! Jag skulle vilja ta upp en annan fråga som rör detta.
              Runt om i landet finns det ett väldigt starkt engagemang för att
              hårdare ta upp kampen mot kvinnovåldet. Precis som regeringen
              har lagt fram ett handlingsprogram mot mäns våld mot kvinnor,
              finns det runt om i landets kommuner ett sådant starkt engagemang.
              I Värnamo kommun i mitt hemlän har den borgerliga majoriteten
              inlett ett mycket ambitiöst arbete för att intensifiera arbetet
              mot kvinnovåldet. Folkpartiet i Värnamo kommun har tagit upp frågan
              om att i Värnamo kommun pröva möjligheten att ha ett utvidgat
              besöksförbud som omfattar en omvänd kommunarrest till exempel.
            </seg>
            <seg n="bb83f788">
              Jag skulle vilja ställa en fråga till justitieministern. Om det
              inte är möjligt att genomföra det här på bred front i hela landet
              och om justitieministern kanske är lite tveksam på några punkter,
              vilka möjligheter finns det att ändå pröva detta i mindre skala,
              kanske i olika kommuner i olika delar av landet, för att se vilka
              effekter det får? Jag är övertygad om att detta har väldigt positiva
              effekter. Men om man känner en viss tveksamhet finns det alltid
              möjlighet att pröva detta i mindre skala först. Jag skulle vilja
              fråga justitieministern om det är möjligt att tänka sig en försöksverksamhet
              i den här delen. Det skulle vara en mycket positiv signal till
              väldigt många aktiva och engagerade kommunpolitiker, bland annat
              i Värnamo kommun, som nu bedriver ett hårt arbete för att trappa
              upp kampen mot kvinnovåldet.
            </seg>
          </u>
          <note type="speaker" n="9616fe61">
            Anf. 5 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-4" n="b475bb1e">
            <seg n="274ce33a">
              Herr talman! Först vill jag gärna säga att jag inte har glidit
              i åsikter. Jag är beredd att göra nästan vad som helst för att
              skydda de kvinnor som är utsatta. Men däremot funderar man över
              vad som är mest effektivt.
            </seg>
            <seg n="724e7b5b">
              Vi har gjort en skärpning av reglerna om besöksförbud. Vi har
              något som kallas särskilt utvidgat besöksförbud, och dessutom
              har vi frågan om besökförbud i egen bostad. Nu har vi haft de
              här reglerna ett tag, och det vi vet är att de används i väldigt
              liten utsträckning. Åklagarna uppfattar kraven på de nya reglerna
              som högt ställda. Brå har analyserat det hela, och vi tror att
              den här begränsade användningen av besöksförbudet, till exempel
              i gemensamt hem, kan ha olika orsaker. Man vet inte hur reglerna
              ser ut, man är osäker på vad som gäller och så vidare.
            </seg>
            <seg n="5581fa9f">
              Jag tror att de utvidgade möjligheter som redan finns inte utnyttjas
              därför att man inte riktigt har hittat en praxis eller formerna
              för det. Det är lite grann därför som jag säger att jag inte är
              tvärsäker. Intill dess att man faktiskt har använt de möjligheter
              som finns på ett begåvat sätt eller åtminstone sett skälen till
              varför de inte används är det dumt att införa helt nya och tro
              att det ska ge någon större effekt. Problemet med besöksförbud
              uppstår när det överträds, och då spelar geografin mindre roll.
              Riksdagen har bestämt att man kan ha ett vidare område än vad
              som var meningen från början, och det används i ganska liten utsträckning.
              Det bör man fundera lite grann över.
            </seg>
            <seg n="d1e3c6a5">
              Frågan om Värnamo skulle kunna vara försökskommun är spännande
              och intressant, men jag tror att det blir lite grundlagsmässiga
              problem om vi börjar testa olika lagstiftningar i olika kommuner,
              även om det är aldrig så roligt och skulle vara intressant för
              att se hur det fungerar. Däremot kan man tänka sig att lokalt
              öka kunskaperna om de vidgade möjligheter som finns och försöka
              få fler att fundera över hur de kan användas. De reglerna finns
              ju redan. Jag skulle inte alls bli ledsen om några försökte använda
              dem för att se hur de faktiskt fungerar. Det är möjligt att det
              kan hjälpa till i ett eller annat fall.
            </seg>
            <seg n="a7e157b7">
              Sammanfattningsvis väntar jag på Stalkningsutredningen. Jag tycker
              att det ska bli intressant att se vad den föreslår för att vi
              ska kunna förbättra lagregler och annat. Jag ser nödvändigheten
              av insatser på en rad områden. När det gäller besöksförbud och
              geografisk utvidgning tycker jag att det finns skäl att analysera
              ytterligare och fundera lite över varför man inte använder de
              vidgade möjligheter som riksdagen redan har erbjudit. Är det då
              ytterligare utvidgning som behövs, eller finns det andra sätt
              att se till att vi använder det här instrumentet bättre? Och som
              sagt: Jag tror att vi måste fundera över hur vi kan använda ny
              teknik och annat också.
            </seg>
            <seg n="b2000705">
              Det är trots allt inte fler kvinnor som drabbas av detta. Det
              är förfärligt många, men de notoriska överträdelserna är i antal
              så pass få att vi borde kunna täppa till mycket bättre än vad
              vi gör i dag.
            </seg>
            <seg n="542b6b45">
              Och sedan måste vi arbeta på bredden med helheten, därför att
              våld mot kvinnor är dessvärre någonting som är ganska vanligt.
              Det är skälet till att regeringen i ett särskilt handlingsprogram
              och med ganska mycket pengar försöker angripa det stora problemet.
              Men just detta specifika som tas upp i interpellationen måste
              vi jobba med särskilt mycket, för de kvinnorna är väldigt utsatta,
              och det är ett mycket allvarligt problem.
            </seg>
          </u>
          <note type="speaker" n="8f7bfc02">
            Anf. 6 TOBIAS KRANTZ (fp):
          </note>
          <u who="tobias_krantz_7ba907" xml:id="i-bfc6e6d2e0783c72-5" n="8ddd7de6">
            <seg n="b7ba975d">
              Herr talman! Jag ber att få tacka justitieministern för en viktig
              debatt i ett viktigt ämne. Även om det är så som justitieministern
              konstaterar, att det är ett fåtal personer som begår de överträdelser
              som sker, så är varje fall ett fall för mycket. Och det är som
              sagt så att det varje år är i genomsnitt 17 kvinnor som faller
              offer för män som de har haft eller har en nära relation till,
              och vi måste ta det här problemet på stort allvar.
            </seg>
            <seg n="8f93a519">
              Jag uppfattar att justitieministern har ett starkt och genuint
              engagemang i den här frågan och konstaterar också att det finns
              en stor enighet mellan oss på väldigt många punkter. Ett exempel
              är något som justitieministern kanske inte har berört så mycket
              här, nämligen att det nu sker en stor upprustning av det svenska
              rättsväsendet, vilket kommer att betyda väldigt mycket för den
              här typen av brott, tror jag. Det har väl kanske funnits en tendens
              ibland att den här typen av frågor också har glömts bort inom
              rättsväsendet. Har vi ökade resurser och en tydligare politisk
              ledning av rättsväsendet så finns det större möjlighet att de
              här brotten kommer mer i fokus, och det tror jag är bra. Dessutom
              vill jag framhålla den handlingsplan som regeringen har lagt fram
              som ju är positiv och har tagits emot väldigt väl av många som
              jobbar ute på fältet i frågan.
            </seg>
            <seg n="9e7e9b72">
              Jag ser nu fram emot att den här utredningen kommer fram med
              sina resultat och att justitieministern behandlar detta så skyndsamt
              som möjligt och också gör det i den anda som justitieministern
              uttryckte i april förra året i Aftonbladet, att det här är någonting
              som måste övervägas vid verkligt grova fall. Jag vill gärna påpeka
              att jag tror att ingen som har drivit och jobbat med den här frågan
              tänker sig att detta ska utdelas slentrianmässigt, utan vid de
              verkligt grova fallen av kvinnofridskränkning ska detta kunna
              vara en möjlighet vid extrema fall.
            </seg>
            <seg n="cda034d4">
              Som gammal ledamot i konstitutionsutskottet välkomnar jag att
              justitieministern inte vill ägna sig åt att bryta mot grundlagen,
              men jag välkomnar ändå den positiva signal som jag tror att det
              är viktigt att skicka ut till landets kommuner, som bedriver ett
              ambitiöst arbete. Även om inte alla förslag tänks på konstitutionellt
              ute på fältet tror jag att det är viktigt att skicka en positiv
              signal att det här engagemanget betyder någonting.
            </seg>
            <seg n="6a078f92">
              Jag ber att få tacka justitieministern för en bra och viktig
              debatt.
            </seg>
          </u>
          <note type="speaker" n="29f59787">
            Anf. 7 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-6" n="b475bb1e">
            <seg n="82af1df1">
              Herr talman! Jag vill gärna tacka för debatten också av det enkla
              skälet att det här är viktigt och måste diskuteras hela tiden.
            </seg>
            <seg n="7350c5f3">
              Jag vill bara lägga till att det engagemang som finns ute i kommunerna
              har oerhört stor betydelse, därför att de här kvinnorna och barnen
              är väldigt ansatta. Det är verkligen inte bara rättsväsendets
              maskineri som måste arbeta för att de ska ha en vettig livssituation.
              Jag tror att det engagemang som finns i Värnamo och på många andra
              håll faktiskt kan se till att vi får ökad trygghet för de här
              kvinnorna. De är ofta i en väldigt skör och besvärlig situation.
            </seg>
            <seg n="f5f0c4d9">
              Det här ligger också i linje med det arbete som Rikspolisstyrelsen
              har inlett med att polisen ska samarbeta ännu mer med de lokala
              myndigheterna och att man ser så att säga att man har ett gemensamt
              problem men olika arbetsuppgifter för att lösa det. Sedan kan
              det dyka upp en och annan sak som man vill skicka upp till riksdag
              och regering. Det får vi ta till oss när de stöter på hinder eller
              svårigheter.
            </seg>
            <seg n="d71a436c">
              Men jag skickar gärna signalen att jag ser väldigt positivt på
              det engagemang som finns i olika kommuner för att öka tryggheten
              för hotade och trakasserade kvinnor och barn. Det är också så
              att vi från rättsväsendets sida gör vad vi kan för att öka och
              initiera den typ av engagemang, kontakter och samarbete som kan
              behövas. Det är oerhört viktigt. Den här debatten tror jag tjänar
              sitt syfte att visa att vi menar allvar med att vi ska arbeta
              med frågorna.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="3ab04700">
            8 § Svar på interpellation 2007/08:471 om återställande av förmånsrätten
          </note>
          <note type="speaker" n="7a49622d">
            Anf. 8 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-7" n="b475bb1e">
            <seg n="f6a79b02">
              Herr talman! Per Bolund har frågat finansministern om han avser
              att verka för att förmånsrätten helt återställs som utlovats i
              regeringsförklaringen och i så fall när.
            </seg>
            <seg n="46b30a04">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="c9cdaec3">
              För att företagen ska kunna låna pengar på bra villkor är möjligheten
              att lämna goda säkerheter av stor betydelse. Den nya företagsinteckningen
              som infördes för några år sedan innebar, enligt den utvärdering
              som har gjorts, en försämring i detta avseende.
            </seg>
            <seg n="47f99679">
              Regeringen har vid flera tillfällen aviserat att företagsinteckningens
              förmånsrätt ska återställas för att företagens möjlighet att låna
              på goda villkor ska förbättras. En utredning föreslog i höstas
              att företagsinteckningen skulle gälla i 75 procent av gäldenärens
              alla tillgångar i stället för som i dag i 55 procent av tillgångarna.
              Därigenom skulle värdet av inteckningen, sett som en genomsnittlig
              utdelning i en konkurs, i stort sett motsvara det som gällde för
              det gamla företagshypoteket. Anledningen till att någon större
              höjning inte skulle behövas är att företagsinteckningen gäller
              i all gäldenärens egendom, medan det tidigare företagshypoteket
              gällde endast i egendom i näringsverksamheten. Flera slag av tillgångar
              var dessutom undantagna, till exempel banktillgodohavanden, fast
              egendom och värdepapper.
            </seg>
            <seg n="8db0779f">
              En majoritet av remissinstanserna föredrar dock en fullständig
              återgång till det tidigare företagshypoteket, det vill säga en
              säkerhet som gäller i 100 procent av vissa tillgångsslag. En sådan
              säkerhet anses av kreditgivarna vara mer värd och därmed kunna
              leda till att företagen får bättre kreditvillkor. Samtidigt kan
              tillgångar som hypoteket inte omfattar, till exempel fast egendom
              och värdepapper, nyttjas som säkerhet på annat sätt.
            </seg>
            <seg n="bb1d2a48">
              På Justitiedepartementet har vi därför tagit fram ett nytt förslag
              som i allt väsentligt innebär en fullständig återgång till den
              förra ordningen.
            </seg>
            <seg n="3702c707">
              Förslaget har remitterats, och en proposition ska lämnas till
              riksdagen i maj.
            </seg>
          </u>
          <note type="speaker" n="571ba5bf">
            Anf. 9 PER BOLUND (mp):
          </note>
          <u who="per_bolund_208efb" xml:id="i-4b29f02f2d85f7af-0" n="bb1e6b80">
            <seg n="890b961b">
              Herr talman! Jag vill också tacka justitieministern för svaret.
              För oss i Miljöpartiet är det väldigt glädjande om det är så att
              förmånsrättsreformen kommer att återställas. Det är för tidigt
              att vara lycklig över det än så länge. Vi får se om regeringen
              verkligen kommer med ett sådant förslag. Det är väldigt bra i
              sådana fall.
            </seg>
            <seg n="dbdd425d">
              Miljöpartiet var ju emot den här reformen från allra första början
              och har kämpat emot den hela vägen, just därför att vi har sett
              den stora skada som den har orsakat, framför allt i regioner utanför
              storstäderna och för väldigt många företag. Vi kan därför bara
              beklaga att regeringspartierna tillsammans med Socialdemokraterna
              och Vänsterpartiet gjorde upp om den här reformen från allra första
              början.
            </seg>
            <seg n="640efa18">
              Jag ser det tyvärr som en del i regeringens småföretagsfientliga
              paket tillsammans med till exempel borttagandet av de nedsatta
              arbetsgivaravgifterna och misslyckandet med regelförenklingen.
              Tyvärr är det här flera olika saker som regeringen har gjort eller
              inte har gjort som har drabbat småföretag i Sverige väldigt hårt.
            </seg>
            <seg n="791c7f58">
              Jag tycker framför allt att det är obegripligt att det har gått
              så otroligt långsamt för regeringen att återkomma till riksdagen
              med ett förslag om att återställa den här misslyckade reformen.
              ITPS har gjort en väldigt bred genomgång av den här reformen och
              visat på att den brister i väldigt många aspekter. Man har konstaterat
              att de negativa effekterna klart överstiger de positiva. Man har
              konstaterat att kapitalförsörjningen för flertalet företag har
              försämrats. Det har funnits tecken hela vägen på att det här har
              varit en misslyckad reform.
            </seg>
            <seg n="c03b55b0">
              Redan i februari 2006 gick Miljöpartiet ihop med de borgerliga
              partierna i ett riksdagsbeslut där vi beslutade att återställa
              förmånsrättsreformen.
            </seg>
            <seg n="519daee2">
              Det var för två år sedan. Löftet återkom i alliansens valmanifest,
              och man hade också med det i regeringsförklaringen för ett och
              ett halvt år sedan. Därefter har det hänt mycket lite, vilket
              jag tycker är förvånande. Den långsamma hanteringen har försenat
              borttagandet av de destruktiva reglerna och kostat stora summor
              för hundratusentals småföretag och hindrat dem från att växa och
              utvecklas. Varför har regeringen agerat så oerhört långsamt i
              denna fråga med tanke på att vi hade ett beslut på det redan 2006?
            </seg>
            <seg n="adfc32d2">
              När regeringen sedan lyckas komma till något slags handling och
              tillsätter en utredning får den i uppdrag att komma med förslag
              om att förstärka företagens möjligheter till kapitalförsörjning
              och inte, som beslutet var i riksdagen, att återställa förmånsrätten.
              Därmed går man från vårt gemensamma beslut och försenar, helt
              i onödan, ett återställande av reformen.
            </seg>
            <seg n="e10eed92">
              Jag har svårt att förstå varför regeringen hattat så i den här
              frågan. Varför har ni inte haft en klar och tydlig linje och följt
              det beslut som faktiskt fanns redan förra mandatperioden? På sätt
              hade man mycket snabbare kunnat ta bort reformen och i stället
              kunnat skapa bättre regler för landets småföretag.
            </seg>
            <seg n="c50313cb">
              Jag kan konstatera att det i ministerns svar fortfarande finns
              frågetecken som behöver besvaras. Ministern skriver att man tar
              fram ett förslag som i allt väsentligt innebär en fullständig
              återgång. Där måste vi få ett förtydligande. Vad innebär det att
              det i allt väsentligt är en återgång? Varför kan regeringen inte
              sluta med hattandet och i stället återgå till den lagstiftning
              som gällde innan denna misslyckade reform infördes utan sådana
              förbehåll som i allt väsentligt?
            </seg>
            <seg n="e1d1f122">
              Det behövs alltså ett förtydligande från regeringen om vad det
              innebär att det bara är i allt väsentligt som det kommer att bli
              en återgång. Varför inte en fullständig återgång? Jag tror att
              svenska småföretag är ivriga att få se en total återgång till
              de regler som gällde och som fungerade bra innan reformen genomfördes.
              Först när de får sådana försäkringar kommer de att kunna känna
              sig tryggare med att utveckla sina företag i framtiden.
            </seg>
          </u>
          <note type="speaker" n="1ba7d724">
            Anf. 10 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-8" n="b475bb1e">
            <seg n="33747437">
              Herr talman! Först vill jag rätta en del av historieskrivningen.
              Det är möjligt att Miljöpartiet haft rätt hela tiden. Det brukar
              ju alla partier tycka att de har. Men alla allianspartier röstade
              faktiskt inte för den reform som gjordes för några år sedan, utan
              det var en ohelig allians med ett av allianspartierna. De övriga
              var Miljöpartiets samarbetskompisar vid den tidpunkten. Sedan
              gjorde vi det gemensamma riksdagstillkännagivandet, det är helt
              riktigt.
            </seg>
            <seg n="fb535092">
              Varför har det tagit så lång tid, frågades det. Det är inte så
              att det i alla delar var bättre förr. Skälet till att reformen
              gjordes var att det fanns en del saker som kunde förbättras. Reformen
              var inte heller enbart negativ. Syftet var att underlätta rekonstruktion
              av företag i stället för att låta dem gå i konkurs, vilket naturligtvis
              är angeläget.
            </seg>
            <seg n="2552b5a6">
              En försämrad säkerhet för banken skulle också ge incitament för
              en mer noggrann kreditprövning och kreditövervakning. Genom en
              försämrad säkerhet skulle dessutom krediten styras till företag
              med god betalningsförmåga, det vill säga framtida vinst, i stället
              för till företag med sämre framtidsutsikter men med möjlighet
              att ställa säkerhet.
            </seg>
            <seg n="56d53bd8">
              Institutet för tillväxtpolitiska studier har tittat på effekterna
              och sett en och annan positiv effekt av det som gjordes. Det är
              alltså inte bara problemen som gör att vi måste ändra oss och
              ta ställning på nytt. Det är alltid viktigt att försöka agera
              så att man inte slänger ut barnet med badvattnet. Och då tar det
              lite tid. Det handlar inte om att bara damma av en gammal lagregel
              eller gamla beslut och säga att nu gör vi så här.
            </seg>
            <seg n="20e8a5eb">
              Med tanke på att man inför den förra reformen diskuterade förarbetena
              i ett par decennier kan detta inte sägas ha blivit så oerhört
              långsamt hanterat. Vi kommer att lägga fram en proposition i maj
              som i alla väsentliga delar innebär ett återställande på det sätt
              som även Miljöpartiet är intresserat av.
            </seg>
            <seg n="5419f52c">
              Nu frågar Per Bolund mig vad som inte ska återställas. Jag kan
              säga att den lilla reservation vi har i svaret handlar om detaljer
              som är mer eller mindre oväsentliga; det är fråga om detaljer
              och skönhetsfel helt enkelt. Det är inga sakliga skillnader, om
              jag säger så, såvitt jag sett av de underlag som kommit hittills.
              Man ska dock alltid reservera sig för att det kan finnas någon
              bokstav som är lite annorlunda.
            </seg>
            <seg n="9e0bf212">
              Skälet till att det tagit oss lite tid är alltså att vi vill
              ta vara på de erfarenheter och eventuella positiva effekter som
              vi tycker oss ha fått av den tidigare reformen. På så sätt leder
              det oss framåt. Det är, som sagt, viktigt med reformen som kommer
              i maj. Vi har lyssnat på remissinstanserna. Vi är angelägna om
              att arbeta på ett sätt som gynnar och stärker småföretagen, och
              det är roligt att Miljöpartiet också i den frågan stöder regeringen.
            </seg>
          </u>
          <note type="speaker" n="2bf85d78">
            Anf. 11 PER BOLUND (mp):
          </note>
          <u who="per_bolund_208efb" xml:id="i-4b29f02f2d85f7af-1" n="bb1e6b80">
            <seg n="58b7bd86">
              Herr talman! Det var lite motsägelsefulla besked i ministerns
              inlägg. Det ska vara detsamma som tidigare i allt väsentligt.
              Det är bara i oväsentliga detaljer som det blir en skillnad jämfört
              med tidigare lagstiftning. Det blir trots allt, såsom jag tolkar
              det, en fullständig återställning av reformen. Samtidigt säger
              ministern att man ska lära sig av misstagen och göra förändringar.
              De två påståendena går inte riktigt ihop. Är det en fullständig
              återställning eller inte? Det vore bra med ett tydligt besked
              i den frågan.
            </seg>
            <seg n="7f9e3095">
              Om det nu blir en fullständig återställning, vilket vi hela tiden
              krävt och som majoriteten i kammaren också varit överens om, är
              det ännu mer obegripligt varför det tagit så lång tid att genomföra
              reformen. En fullständig återställning hade man kunnat göra genom
              att redan från början gå tillbaka till den tidigare lagstiftningen
              utan att gå omvägen via utredningar som fått tveksamma direktiv.
              Det har blivit två års väntetid helt i onödan.
            </seg>
            <seg n="ebfd26a2">
              Vi vet att den nya regeringen hade en lång förberedelsetid redan
              innan man kom in i Regeringskansliet. Man förberedde många reformer.
              Om man hade haft ett riktigt engagemang i den här frågan hade
              man kunnat förbereda sig även på det området och ta fram förslag
              som man sedan snabbt kunnat genomföra. Det gjordes dock inte.
              I stället har man suttit och väntat väldigt länge alldeles för
              länge, tycker jag.
            </seg>
            <seg n="cb2b6940">
              Ett ytterligare problem med reformen visas i ITPS-rapporten där
              det framkommer att reformen framför allt drabbat företag i glesbygd,
              i stödområden. Det måste vi verkligen ta hänsyn till, för det
              är de företagen som verkligen behöver vårt stöd och vår hjälp.
              De behöver inte en stjälpande reform som ju denna varit. För just
              de företagens skull tycker jag att det är olyckligt att det tagit
              så lång tid att genomföra återställningen.
            </seg>
            <seg n="4545e39f">
              Jag tolkar svaret så att vi får ett besked om att det blir en
              fullständig återställning, vilket är positivt. Jag skulle ändå
              vilja ha ett förtydligande om man kommer att göra förändringar
              jämfört med tidigare lagstiftning eller om delar av reformen trots
              allt kommer att finnas kvar.
            </seg>
            <seg n="b7e705e4">
              För Miljöpartiets del kan jag säga att vi förlorat en stor del
              av förtroendet för regeringspartierna när det gäller småföretagspolitiken.
              Vi har i fall efter fall sett hur man beslutat om åtgärder som
              slår mot småföretag, och vi ser denna reform som ett sådant fall
              där man inte kommit med beslut tillräckligt snabbt.
            </seg>
            <seg n="a8d60773">
              Ett annat exempel är regelförenklingarna. Man har inte med någon
              handlingskraft genomfört förändringar som småföretag gärna vill
              ha just för att det finns belastningar på dem. Därför kommer vi
              att fortsätta att noga följa frågan, och vi kan inte känna oss
              lugna förrän propositionen kommer och vi verkligen ser att det
              innebär en återgång till tidigare regler så att företagen vet
              att de har samma möjligheter som tidigare att få krediter och
              kapital för sin verksamhet.
            </seg>
            <seg n="dc9ad19a">
              Systemet fungerade i stort sett bra tidigare. Det har också visat
              sig i utvärderingarna att den reform som gjordes lett till resultat
              som blivit sämre för företagen. I stället för att gå åt det håll
              som jag trodde att regeringspartierna och Miljöpartiet var överens
              om, alltså att man skulle förbättra för företagen, har man genomfört
              något som innebär klara försämringar framför allt för företag
              i glesbygd. Därför tycker jag att man snabbt måste komma med förslag
              om att återgå till de tidigare reglerna.
            </seg>
          </u>
          <note type="speaker" n="99481522">
            Anf. 12 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-9" n="b475bb1e">
            <seg n="bbc391d9">
              Herr talman! Det är nog inte bara jag som är otydlig och har
              flera uppfattningar samtidigt. Man kan kritisera alliansregeringen
              för att inte tillräckligt snabbt göra de förändringar som behövs
              för småföretagen, men från Miljöpartiets synpunkt må det väl ändå
              vara bättre att det inte går särskilt fort än att det ska vara
              som det var med era tidigare samarbetspartier. Ni stödde ju den
              förra regeringen som inte kom med några förslag alls utan fattade
              beslut som gick tvärtemot vad ni tycker är rätt och riktigt. Då
              måste väl detta vara bra mycket bättre.
            </seg>
            <seg n="198c4c7a">
              Skälet till att det tagit tid är att vi vet att det fanns en
              del positiva effekter av den tidigare reformen som vi försökte
              se om vi kunde rädda. Det har visat sig att det förmodligen inte
              är möjligt, och man kan säga att vi i maj i princip kommer att
              lägga fram förslag om en återställare. Men det finns ändå skäl
              att göra den prövningen.
            </seg>
            <seg n="4092f2bc">
              Det är riktigt att vi hade en mycket tydlig uppfattning i valrörelsen,
              och vi har arbetat efter den, men det ankommer också på regeringen
              att ha ett ordentligt beredningsunderlag.
            </seg>
            <seg n="b38be572">
              Vi är mer eller mindre tvingade av riksdagen, inte minst av konstitutionsutskottet,
              att faktiskt utvärdera den lagstiftning som finns, i synnerhet
              om den är relativt ny, innan vi går till riksdagen för att ändra
              igen. Det har naturligtvis tagit lite tid. Jag är ledsen om det
              har tagit ett och ett halvt år, men jag tycker inte att det är
              så mycket att bekymra sig över, med tanke på vad som hände under
              förra perioden efter decenniers agerande som då gick stick i stäv
              med en småföretagarvänlig politik.
            </seg>
            <seg n="07166c5b">
              Jag tycker att det är viktigt att vi nu får det här förslaget
              och att riksdagen så skyndsamt som möjligt kan fatta beslut så
              att vi får rätt regler på plats. Då har vi i alla fall på ett
              seriöst sätt utvärderat det som gjordes av den förra regeringen,
              som Miljöpartiet stödde och som uppenbarligen inte fungerade alls.
              Då har vi fått någonting som de flesta tror och anser sig veta
              är bra mycket bättre. Det kommer att gynna småföretagen, och det
              tror jag att vi alla ska vara väldigt glada och tacksamma för.
            </seg>
            <seg n="efecc86f">
              Jag tror, som sagt, att det är otroligt viktigt att man bereder
              ärenden noggrant, inte minst när det gäller småföretagen. Även
              om det finns ett behov av att skynda väldigt snabbt kan jag säga
              att det som också har skadat småföretagen väldigt mycket har varit
              en hel del ogenomtänkta förslag där man inte har tagit reda på
              hur det fungerar och där man inte heller har lyssnat på de synpunkter
              som har kommit.
            </seg>
            <seg n="9b9e5dd9">
              Det har vi gjort genom att vi har tagit fram ett förslag, remitterat
              ut det och faktiskt haft kommunikation med företagen. Det är klart
              att de som yttrar sig i en remissomgång tycker att vi kan göra
              som de tycker på en gång. Men det är många att lyssna på. Och,
              som sagt, jag tror att den här propositionen, som vi kommer att
              lägga fram, kommer att ligga väl i linje med vad småföretagen
              tycker och då även Miljöpartiet den här gången.
            </seg>
          </u>
          <note type="speaker" n="381cd9fb">
            Anf. 13 PER BOLUND (mp):
          </note>
          <u who="per_bolund_208efb" xml:id="i-4b29f02f2d85f7af-2" n="bb1e6b80">
            <seg n="748833b9">
              Herr talman! Först vill jag bara göra ett förtydligande. Miljöpartiet
              stödde inte den förra regeringen i den här frågan, utan vi röstade
              emot det här förslaget när det kom, och vi har kämpat emot det
              hela vägen.
            </seg>
            <seg n="7c67bd60">
              Miljöpartiet tog flera beslut som gick över blockgränsen just
              när det gäller småföretagare. Det var ju för att vi var missnöjda
              med den tidigare regeringens politik. Då hoppades vi att vi skulle
              bli mer nöjda med den nuvarande regeringens politik, men det har
              vi tyvärr inte kunnat bli. Det är tråkigt.
            </seg>
            <seg n="e600f5ac">
              Vi tog till exempel beslut, över blockgränsen, om tvåpersonsundantaget
              från LAS för småföretag. Vi tog beslut, över blockgränsen, om
              regelförenklingen, om ett mål att minska det med 25 procent. Där
              hoppades vi att regeringen skulle komma med lite handlingskraft,
              vilket man tyvärr inte har gjort. Vi tog nu också beslut, över
              blockgränsen, om just den här förmånsrättsreformen.
            </seg>
            <seg n="76c73b61">
              Miljöpartiet har hela tiden kämpat för småföretagens möjligheter
              och för att förbättra dem. När vi inte har lyckats göra det i
              den ena majoriteten har vi lyckats hitta en annan majoritet just
              för att få igenom sådana reformer. Detta gör vi för att vi tycker
              att det är oerhört väsentligt att vi skapar bättre förhållanden
              för småföretagen i Sverige, inte minst i glesbygd och stödområden.
              Den här reformen har slagit extra hårt mot just de företagen.
            </seg>
            <seg n="69d97e15">
              Vi tycker att det är väsentligt just för att vi tror att det
              bidrar till Sveriges utveckling att vi har en stor bredd med många
              småföretag. Vi vet också att småföretagen har möjlighet att växa
              och kan bli stora företag som kan bidra väldigt mycket till Sveriges
              ekonomi i framtiden. Därför är det också viktigt att ha en bredd.
            </seg>
            <seg n="d74109da">
              Därför får jag väl avslutningsvis ändå tycka att det är bra att
              regeringen nu kommer med ett fullständigt återställande, som jag
              tolkar det som att det ändå blir. Jag kan beklaga att det har
              tagit två år i onödan. Vi hade ändå det beslutet redan tidigare,
              att det skulle vara ett fullständigt återställande.
            </seg>
            <seg n="abcebf10">
              Jag kan också hålla med om att det är bra att utvärdera. Men
              när man till slut i alla fall kommer fram till samma resultat
              som man hade från början kan det kännas som att det faktiskt var
              väldigt mycket tid som gick till spillo i onödan.
            </seg>
            <seg n="9a2c68df">
              Men vi kommer att fortsätta att följa den här frågan och se till
              att regeringen nu håller sitt löfte om att det kommer att bli
              ett fullständigt återställande av reformen.
            </seg>
          </u>
          <note type="speaker" n="96219077">
            Anf. 14 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-10" n="b475bb1e">
            <seg n="11a775a3">
              Herr talman! Först vill jag bara säga att det är en viss skillnad
              mellan en politisk överenskommelse mellan partier eller en reservation
              i riksdagen och att lägga fram en proposition.
            </seg>
            <seg n="c3370266">
              Det ställs krav på beredning. Det kan man tycka illa om. Det
              är oftast väldigt irriterande för alla inblandade därför att det
              tar tid. Likväl är det den ordning vi har. När vi lugnar ned oss
              brukar vi känna att det ändå har ett värde att vi faktiskt tänker
              efter och ser till att lagtexter och annat blir korrekta, att
              man analyserar och utvärderar och så där. Den kritiken ser jag
              därför inte som så allvarlig.
            </seg>
            <seg n="eb43c945">
              När det gäller småföretagarpolitiken måste jag ändå säga att
              det är riktigt att Miljöpartiet har fattat blocköverskridande
              beslut också under den förra perioden som jag tycker är bra, självklart.
              Jag kommer ihåg att jag var väldigt glad när det gällde friskolorna.
              Men även på det här området har det skett en del.
            </seg>
            <seg n="1437017f">
              Likväl är det så att Miljöpartiet stödde en regering ledd av
              Socialdemokraterna där helheten faktiskt inte var bra för småföretagsamheten
              utan skapade problem. Jag är fortfarande inte säker på att ni
              har ändrat inställning till det.
            </seg>
            <seg n="a6aa8586">
              Nu har vi en alliansregering som i sin helhet ser till företagsamhetens
              villkor och som har det som en av sina viktiga utgångspunkter
              att vi för att skapa fler arbeten och bättre företagsamhet ska
              ha vettiga villkor.
            </seg>
            <seg n="e60fca2f">
              Jag välkomnar alla goda initiativ. Vi kommer att göra allt vad
              vi kan för att lägga bra reformer på plats. De ska vara stabila
              och fungera väl. Jag tror att den proposition som regeringen nu
              lägger fram i maj, som innebär att vi går tillbaka till de regelverk
              som gällde tidigare när det gäller förmånsrätten, kommer att vara
              till glädje för många småföretag. Det är viktigt.
            </seg>
            <seg n="cd736d0e">
              Därmed rättar vi till ett felaktigt beslut som den förra regeringen
              var ansvarig för tillsammans med Vänsterpartiet och ett alliansparti.
              Nu har vi den erfarenheten. Förhoppningsvis ska vi inte behöva
              fler återställare på det här området.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="5ec55031">
            9 § Svar på interpellation 2007/08:480 om ungas skuldsättning
          </note>
          <note type="speaker" n="1cff117a">
            Anf. 15 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-11" n="b475bb1e">
            <seg n="7cad8b28">
              Herr talman! Christina Axelsson har frågat mig dels vilka åtgärder
              jag avser att vidta för att förhindra att fler ungdomar överskuldsätter
              sig, dels när jag kommer att ta initiativ i syfte att begränsa
              de lånevillkor som sms-låneföretagen erbjuder med möjligheterna
              till snabba lån utan säkerhet eller ens kreditprövning. Christina
              Axelsson har även frågat mig om jag avser att ta något initiativ
              i fråga om lån som understiger motsvarande 200 euro och om jag
              avser att verka för att sms-lånen omfattas av det nya EG-direktivet
              om konsumentkrediter.
            </seg>
            <seg n="831f769e">
              Unga personer har ofta mindre erfarenhet och kunskap om risken
              med att ta lån, och de löper därför större risk att försätta sig
              i skuldproblem. För unga är det därför viktigt med information
              och kunskap om riskerna med att ta krediter. Det kan bidra till
              större förtänksamhet vid valet att ta en kredit och till att färre
              får problem med att hantera sina skulder. I lagstiftningen finns
              krav på information vid kreditgivning och marknadsföring av krediter.
              Vid sidan av lagstiftningen kan pekas på Kronofogdemyndighetens
              arbete i skolorna med att informera om risker med skuldsättning.
            </seg>
            <seg n="038b7b4d">
              Som bekant pågår inom departementet ett högt prioriterat arbete
              med en promemoria med olika förslag till åtgärder för att underlätta
              för kredittagarna. I promemorian kommer skärpta krav på information
              till kredittagarna och krav på kreditprövning att övervägas, bland
              annat mot bakgrund av de problem som har uppstått för personer
              som tagit sms-lån och andra så kallade snabblån. Vår ambition
              är att den kommande regleringen ska göra villkor och skyldigheter
              tydligare för konsumenterna så att färre får problem samtidigt
              som kreditgivningen inte krånglas till i onödan. Om det i slutändan
              innebär att krav på kreditprövning för sms-lån under 200 euro
              införs får övervägas i promemorian. Detsamma gäller frågan om
              EG-direktivets bestämmelser i övrigt ska gälla för sms-lån under
              nämnt belopp.
            </seg>
          </u>
          <note type="speaker" n="8b33e717">
            Anf. 16 CHRISTINA AXELSSON (s):
          </note>
          <u who="christina_axelsson_1dcce5" xml:id="i-e96ef89040e32eb8-0" n="9a27eff7">
            <seg n="562f2d33">
              Herr talman! Tack så mycket för svaret, Beatrice Ask!
            </seg>
            <seg n="99e496fa">
              Anledningen till att jag har ställt den här interpellationen
              jag har ju ställt en liknande tidigare var att jag fick se en
              annons i en gratistidning om just mobillån.
            </seg>
            <seg n="586550d4">
              Där står det så här: En korv med bröd för 10, 20 eller 30 kronor.
              Vilken korvgubbe väljer du?
            </seg>
            <seg n="b4b63a7c">
              Den här annonsen var införd tre dagar efter det att kronofogden
              hade gått ut med ett pressmeddelande angående fortsatt ökning
              av ungdomars skulder, där man talade om att betalningsförelägganden
              för obetalda skulder ökade med hela 18 procent under 2007. Det
              handlar ofta om obetalda mobilabonnemang och sms-lån.
            </seg>
            <seg n="202e7e6e">
              Jag tycker därför att det är väldigt viktigt att vi fortsätter
              att diskutera den här frågan här i riksdagen. Hur ska vi kunna
              komma till rätta med det här problemet, som många unga faktiskt
              hamnar i?
            </seg>
            <seg n="d25c8d6d">
              Utbildning och information, svarar ministern. Jag kan hålla med
              om att det är oerhört viktigt, men det är också viktigt med en
              reglering.
            </seg>
            <seg n="e7a11472">
              Jag blir ändå lite fundersam över det svar jag får, där jag tycker
              mig märka en liten viktning från ministerns sida. Jag är lite
              orolig för att ministern helt överlämnar de lån som ligger under
              200 euro, alltså under det golv som det nya EG-direktivet sätter,
              åt att regleras i den promemoria som ska komma när den nu kommer,
              förhoppningsvis i alla fall under året, som det har sagts tidigare.
              Om vi inte får en reglering av det här blir ju hela verksamheten
              fri.
            </seg>
            <seg n="f3af418a">
              Det är bra att vi får en finansiell folkbildning. Det är bra
              att Konsumentverket delar ut pengar för att vi ska kunna ha olika
              aktiviteter i folkrörelser. Det är bra att kronofogden har ett
              program på Internet där lärare kan hämta verktyg för att diskutera
              överskuldsättning också i skolan. Men det räcker inte. Det räcker
              inte med information. Det behövs också regleringar. Vi hade en
              utfrågning i riksdagen för inte så länge sedan där Konsumentverket
              också sade att det är viktigt med en reglering för att få bukt
              med det här.
            </seg>
            <seg n="dbb00449">
              Nu vill jag höra hur ministern ställer sig: Kommer vi att få
              en sådan reglering? Det är ändå ministern som leder arbetet på
              departementet. Vad kommer man att säga? Kommer vi att få det?
            </seg>
          </u>
          <note type="speaker" n="6f812571">
            Anf. 17 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-12" n="b475bb1e">
            <seg n="eb4e9702">
              Herr talman! Jag är jätteglad att Christina Axelsson tar upp
              de här frågorna, för det är ett stort bekymmer för många ungdomar.
              Problemet är att den här typen av småkrediter inte bara handlar
              om sms-lån utan också om en del andra lån.
            </seg>
            <seg n="d1632b22">
              Skälet till att svaret kanske är lite sökande, lite otydligt,
              är att vi väntar på vad man ska säga i EU om direktivet, vilket
              man lär bestämma sig för den 7 april. Det är klart att vi så småningom
              också måste implementera regelverk i Sverige som har att göra
              med detta. Vi vet inte än var man landar.
            </seg>
            <seg n="4412fd17">
              Jag har också väldigt noga följt både utfrågningen i riksdagen
              och det arbete som sker på andra håll. Inte minst Konsumentverket
              har ju pekat på de problem som finns. Vi har också ett antal domar
              där man faktiskt har ifrågasatt hur en del firmor har gått över
              gränser på ett sätt som inte är acceptabelt.
            </seg>
            <seg n="6aa6583c">
              Men den problematik som föreligger, som gör att vi arbetar lite
              bredare med detta på Justitiedepartementet, är att det inte enbart
              handlar om sms-lånen, som är så otroligt attraktiva för många
              ungdomar. Det är ett bredare fält. Vi är tvingade att försöka
              se helheten.
            </seg>
            <seg n="536193d8">
              Det andra är som sagt att vi måste invänta besked från EU, annars
              gör vi saker i onödan. Men det kan jag säga att skulle EU av någon
              outgrundlig anledning som jag inte känner till få för sig att
              ta semester och inte göra något åt det här kommer vi i alla fall
              att fortsätta det arbete som pågår på departementet för att se
              vad och på vilket sätt vi kan försöka få lite ordning i detta.
            </seg>
            <seg n="20a8c04e">
              Det är viktigt, tycker jag, att man har ordning och reda på hur
              man tar krediter och hur krediter ges. Därmed inte sagt att det
              alltid måste se ut som det har gjort i alla tider. Korta krediter
              och små krediter kan ha många goda skäl för sig. När riksdagen
              behandlade det här 2002/03 och pratade om engångskrediter med
              kort kredittid såg man också fördelar med det, och av det skälet
              lades inte alla de begränsningar som kanske finns i övrigt på
              just dessa.
            </seg>
            <seg n="2c5e5a70">
              Utvecklingen går väldigt snabbt, och vi måste arbeta med det.
              Men vi väntar som sagt på besked vad gäller direktivet från EU.
              Så fort vi har det kan vi arbeta vidare.
            </seg>
            <seg n="eb5ecb60">
              Det är klart att vi kommer att ta regelmässiga beslut också och
              inte bara förlita oss på informationen. Men jag ville ändå ta
              med det i mitt svar, därför att min erfarenhet som tonårsförälder
              och av att arbeta med ungdomar är att det behövs väldigt mycket,
              om man får säga så i en sådan här diskussion, fostran och information
              om hur det faktiskt fungerar. Ungdomarna har ibland inte tänkt.
              De har inte riktigt gett sig tiden att fundera över konsekvenserna
              av sitt agerande. Det är inte alltid reglerna det är fel på. Jag
              tror att det är oerhört betydelsefullt att Kronofogdemyndigheten,
              skolorna och även andra på olika sätt försöker få ungdomar att
              inte bara läsa en sådan här annons om korv med bröd som om det
              vore vilken grej som helst utan faktiskt fundera över vad lån
              och krediter egentligen innebär och vad det får för konsekvenser
              i det långa loppet om man skuldsätter sig för mycket. Det var
              därför det kom med i det här svaret.
            </seg>
          </u>
          <note type="speaker" n="b5876b5e">
            Anf. 18 CHRISTINA AXELSSON (s):
          </note>
          <u who="christina_axelsson_1dcce5" xml:id="i-e96ef89040e32eb8-1" n="9a27eff7">
            <seg n="6e0539eb">
              Herr talman! Tack för det, ministern! Men det är ju så att korv
              med bröd lockar många ungdomar. Som tonårsmormor kan jag faktiskt
              säga att man märker att det finns en kultur för att handla, och
              det ska gå fort och snabbt. Det är det som är det primära med
              de här krediterna, att de är snabba.
            </seg>
            <seg n="58934c42">
              Men det är precis som ministern också säger, marknaden springer
              före och vi många gånger efter med lagstiftning. År 2006 fanns
              det sex företag som erbjöd de här produkterna. I december 2007
              uppskattade Konsumentverket att det fanns 2025. Gör man en vanlig
              sökning på nätet får man hur många träffar som helst.
            </seg>
            <seg n="5477f05f">
              Det senaste, som jag har sett i alla fall det finns säkert ännu
              nyare, jag är kanske inte så up-to-date är Loanland, som är helt
              oreglerat. Populära artister eller programledare går in och gör
              reklam för att man ska kunna auktionera ut lån. Om jag vill låna
              pengar ska det matchas med någon som vill låna ut till mig. Det
              finns ingen som helst reglering som gör att vi kan sätta åt en
              sådan sak. Där tycker jag väl ändå att vi ska säga: Så ska det
              inte låta!
            </seg>
            <seg n="87cd6142">
              Men den översyn som ministern talar om tycker jag tar alldeles
              för lång tid. Och EG-direktivet vi pratar om handlar ju fortfarande
              om krediter som har ett golv på 200 euro. Sms-lånen är ofta under
              det beloppet. 200 euro är ungefär 1 900 kronor, och sms-lånen
              ligger under det. Vi måste faktiskt se efter hur vi ska kunna
              reglera marknaden i Sverige på det här området.
            </seg>
            <seg n="92ba1945">
              Konsumentverket har kommit med förslag till hur man lätt skulle
              kunna göra för att få bort de undantag som i dag råder i några
              av konsumentkreditlagens paragrafer; 5 a, 6 och 9 såg jag att
              man tar upp. Då handlar det om att man ska ha skriftliga avtal,
              som alltså tar lite längre tid än de fem minuter, en kvart eller
              vad det kan ta för att få ett sms-lån, att man ska göra en ordentlig
              kreditprövning för alla lån och sätta regler för marknadsföringen.
              Det måste väl ändå ministern medge skulle kunna göras i Sverige
              oavsett om vi får en EU-reglering på lån som överstiger 200 euro
              eller inte. Det här är någonting som både Konsumentverket och
              Kronofogdemyndigheten faktiskt har pekat på skulle gå lätt och
              snabbt att åtgärda.
            </seg>
            <seg n="e30351dc">
              Men det verkar som om viljan inte finns hos den här regeringen,
              kanske av rädsla för de aktörer som spelar på den här banan. Jag
              vet inte. Men jag undrar: Varför vill inte ministern göra de saker
              som våra statliga myndigheter har föreslagit skulle kunna göras
              ganska enkelt och på så sätt komma till rätta med en del av det
              här?
            </seg>
            <seg n="dc8d2fc2">
              Sedan menar jag naturligtvis att vi måste fortsätta med information
              och annat, men det känns som om det är mycket snack och lite verkstad
              helt enkelt.
            </seg>
          </u>
          <note type="speaker" n="fe096a7b">
            Anf. 19 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-13" n="b475bb1e">
            <seg n="ad1f3ef4">
              Herr talman! Först vill jag gärna säga att det arbetssätt som
              vi har valt såvitt vi har bedömt är det snabbaste sättet vi kan
              arbeta på, att arbeta med en promemoria och att arbeta parallellt.
            </seg>
            <seg n="ceac2caf">
              Vi tar också till oss de synpunkter som kommer från myndigheterna.
              Det är riktigt att bland annat Konsumentverket har lagt fram en
              del konkreta förslag. Men det är också så att krav på kreditprövning
              av olika slag för små krediter innebär att kostnaderna för att
              ta sådana lån kommer att öka för konsumenten. När vi pratar aktörer
              ska vi ha klart för oss att det inte är bara de som ger krediter
              som är aktörer utan det finns en del andra. Det finns också många
              som på goda grunder anser sig ha glädje av att nyttja den typen
              av lån. Det måste vi också ha med i det hela, även om vi ser bekymret
              med ungdomar. Vi ser ett behov av att mer synliggöra de konsekvenser
              ett lån innebär och att ha en seriösare prövning. Det är balansen
              däremellan som är otroligt viktig för oss.
            </seg>
            <seg n="31bdc4d1">
              Vi har inte lagt fram några detaljerade förslag. Vi arbetar,
              som jag försökte beskriva, mer med frågorna utifrån det som sker
              på EU-nivå och utifrån de förslag som har kommit in. Jag tror
              dock att vi kan hamna på lite olika ståndpunkter i slutändan.
              Christina Axelsson tar upp Loanland och det ena med det femte,
              och det är ett jättebekymmer att verkligheten springer fortare
              än politikerna. Ja, det är så. Alliansen har inte ambitionen att
              reglera allt här i världen i alla detaljer. Där skiljer vi oss
              från Vänstern på olika sätt.
            </seg>
            <seg n="88622a78">
              Just nu gäller det de problem vi ser med ungas skuldsättning
              och de problem som kommer sig av en bristande hantering av den
              typen av snabblån. Där finns en del att göra. Vi kanske inte kommer
              att gå så långt som Christina Axelsson skulle vilja i alla detaljer.
              Det gör vi inte av hänsyn till dem som tjänar pengar på att ge
              de snabba lånen utan därför att vi ser att de är något som efterfrågas
              inte bara av ungdomar.
            </seg>
            <seg n="f19c2937">
              Det var precis detta som riksdagen konstaterade 2002/03 när man
              talade om de mindre krediterna som hade dykt upp och som det fanns
              ett ökat behov av att se över. Man såg att det fanns legitima
              skäl för en del av de lån som har uppstått. Jag tror att riksdagen
              då hade rätt, och det finns ingen anledning att tro att världen
              har ändrat sig sedan dess. Vi måste försöka balansera de olika
              förändringarna i marknaden utifrån att vi ska skydda dem som inte
              har vett eller förstånd att hantera de möjligheter som de nya
              produkterna erbjuder.
            </seg>
          </u>
          <note type="speaker" n="21f7938d">
            Anf. 20 CHRISTINA AXELSSON (s):
          </note>
          <u who="christina_axelsson_1dcce5" xml:id="i-e96ef89040e32eb8-2" n="9a27eff7">
            <seg n="3b46aed4">
              Herr talman! Det var under den socialdemokratiska regeringen
              som vi inte reglerade de små lånen när frågan var uppe förra gången.
              Det är faktiskt fel att påstå att vi ska reglera allt i minsta
              detalj.
            </seg>
            <seg n="57cc1194">
              Om vi däremot ser ett problem tycker vi att det är politikernas
              sak att faktiskt göra något åt det. Konsumentverket har haft en
              nordisk satsning på sms-lån. Det här är inte ett problem bara
              i Sverige, utan det här börjar bli ett problem i hela Europa.
              Nu har konsumentombudsmännen från Sverige, Norge, Danmark, Finland
              och Island träffats i Lillehammer i Norge. De har diskuterat bland
              annat denna fråga. De har pratat om den aggressiva marknadsföringen,
              till exempel att ett lån ska jämföras på samma sätt som man jämför
              en korv med bröd.
            </seg>
            <seg n="64b4ccce">
              Gunnar Stetler, överåklagare på riksåklagarens utvecklingscentrum,
              uttalade när KO stämde sms-lånebolagen att om staten inte vill
              att sms-lånen ska fortsätta att utvecklas som hittills får man
              införa regler i stället för att efterlysa en straffrättslig process
              i det juridiska gränslandet. Därför är det viktigt att vi nu får
              en reglering, att vi får regler som faktiskt också täcker in de
              små lånen, så att konsumenterna kan känna sig trygga för att de
              får en ordentlig information, att ungdomar inte lockas att överskuldsätta
              sig och att de får korrekt information om vad lånen verkligen
              kostar och vad lånen innebär i reala räntor.
            </seg>
            <seg n="d09ff571">
              I den nya domen framgår det att man ska få veta detta, men man
              får gå in på många baksidor för att hitta detta på nätet. Jag
              hoppas att ministern fortsätter att arbeta i än snabbare takt.
            </seg>
          </u>
          <note type="speaker" n="ef43ea31">
            Anf. 21 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-14" n="b475bb1e">
            <seg n="40bea9e0">
              Herr talman! Ja, vi kommer självklart att få regler, men det
              är viktigt att det blir rätt sorts regler. Det går snabbt på marknaden
              det är väl alldeles uppenbart. Jag förstår att konsumentministrar
              och andra ministrar behöver diskutera detta både fram- och baklänges.
              Det är på det här området som på en rad andra områden; ny teknik
              och inte minst Internet gör att allt går snabbt. Vi är inte riktigt
              vana vid att hantera det.
            </seg>
            <seg n="877e0724">
              Samtidigt är det viktigt att inte bara se problem utan att också
              se möjligheterna. Uppsala studentkår ger lån till studenter i
              form av minikrediter. Blir reglerna fel skulle studentkårens möjligheter
              att ge det stödet till medlemmarna inte fungera. Det är ett typiskt
              exempel på en god sak där man använder ett nytt sätt att arbeta
              på där kanske ingen bank hade ställt upp på att hjälpa dessa studenter.
              De har sällan särskilt mycket säkerhet att erbjuda.
            </seg>
            <seg n="0fd71447">
              Det är viktigt att tänka två gånger så att man inte binder ris
              åt egen rygg. Vi måste försöka täppa till de problem som finns
              utan att för den skull krångla till det eller öka kostnaderna.
              Ett alldeles för omfattande kreditprövningsinstrument regler för
              de små krediterna skulle innebära att man skulle få betala mycket
              i förhållande till vad lånet ger. Då är det i princip helt värdelöst
              i varje fall inte konsumentvänligt. Det är det här vi behöver
              balansera.
            </seg>
            <seg n="2927bc87">
              Vi arbetar snabbt. Vi försöker göra det så skyndsamt som möjligt.
              Jag tror inte att vi kommer att lösa problemen för tid och evinnerlighet.
              Här händer mycket hela tiden. Om EU inte blir klart någorlunda
              snabbt kommer vi att jobba vidare, men förhoppningsvis kan vi
              med stöd av den europeiska regleringen se till att vi får en del
              saker gjorda som gör att vi kan minska problemet med ungas skuldsättning
              framöver.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="b9c8a524">
            10 § Svar på interpellation 2007/08:492 om hatbrott mot HBT-personer
          </note>
          <note type="speaker" n="532a0a05">
            Anf. 22 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-15" n="b475bb1e">
            <seg n="ec2d6a6f">
              Herr talman! Börje Vestlund har frågat mig vilka åtgärder jag
              avser att vidta i syfte att minska antalet hatbrott, vilka åtgärder
              jag avser att vidta för att förbättra kunskapen inom rättsväsendet
              om hatbrott och vilka åtgärder jag avser att vidta för att förbättra
              utbildningen för poliser, domare och åklagare vad gäller hatbrott.
            </seg>
            <seg n="96f07835">
              Hatbrotten är prioriterade både av regeringen och inom polisorganisationen.
              För att polisen ska kunna bekämpa hatbrott måste den ha goda kunskaper
              om dem. Av den anledningen fick Rikspolisstyrelsen och Åklagarmyndigheten
              i 2007 års regleringsbrev i uppdrag att säkerställa att hatbrottsmotiv
              identifieras och utreds så tidigt som möjligt vid utredningar
              om brott där det kan finnas ett sådant motiv.
            </seg>
            <seg n="91c105a2">
              Uppdraget har redovisats i samband med årsredovisningarna för
              2007. Av redovisningen framgår bland annat att Rikspolisstyrelsen
              och Åklagarmyndigheten under året har bedrivit ett aktivt arbete
              med att vidareutbilda personalen i hanteringen av hatbrott. Alla
              som går Åklagarmyndighetens grundutbildning för åklagare får utbildning.
              Flera polismyndigheter har också genomfört utbildningsinsatser
              för personalen. Vidare samverkar polisen med berörda aktörer som
              till exempel RFSL och skolan. Rikspolisstyrelsen ser också över
              förutsättningarna för att ta fram en webbaserad interaktiv utbildning
              i hatbrott. Tanken är att alla anställda ska erbjudas möjlighet
              att gå utbildningen.
            </seg>
            <seg n="1a8806c2">
              Inom ramen för Rättsväsendets Informationsförsörjning (RIF),
              där bland annat Rikspolisstyrelsen, Åklagarmyndigheten och Domstolsverket
              ingår, pågår ett utvecklingsarbete som syftar till att förenkla
              informationsutbytet inom rättsväsendet. Genom det förenklade informationsutbytet
              kommer även information om hatbrottsmotiv enklare att spridas
              genom hela rättskedjan.
            </seg>
            <seg n="a18763e5">
              Det har tidigare gjorts upprepade påståenden om att den sex veckor
              långa kursen i hatbrott har försvunnit som egen kurs vid grundutbildningen
              på Polishögskolan. Jag har också vid flera tillfällen tidigare
              talat om att det inte är sant. Den så kallade hatbrottskursen
              ingår fortfarande i grundutbildningen. Det korrekta namnet på
              kursen är Brottsförebyggande arbete, rasism och diskriminering.
            </seg>
          </u>
          <note type="speaker" n="bc288549">
            Anf. 23 BÖRJE VESTLUND (s):
          </note>
          <u who="borje_vestlund_da672f" xml:id="i-161ed227b3ca1ca4-0" n="4a4705e0">
            <seg n="b2163a37">
              Herr talman! Det finns anledning att i vissa ämnen återkomma
              med jämna mellanrum. Ett sådant ämne är hatbrott. Även om man
              har lagt om systemet för att mäta hatbrott vet vi att det har
              varit problem med att dessa brott inte har synts. Vi vet att de
              har utretts dåligt. Inte minst när det har kommit till rättegång
              har man inte bevakat detta. Det finns undantag. Helsingforss läns
              polisdistrikt har varit duktiga på detta. Det finns också exempel
              från bland annat Kristianstad där man har tagit itu med detta.
            </seg>
            <seg n="4f9ed04b">
              Det som är allvarligt är att även om statsrådet nu påstår att
              man inte har avskaffat hatbrottsutbildningen vid Polishögskolan
              har ändå den omorganisation som har varit och som har inneburit
              att man har stoppat in en annan del medfört att den blandats upp
              med fler bitar. Det har inneburit att man också har minskat betoningen
              på hatbrott till förmån för annat, till exempel diskrimineringsbrott.
              Därför känner man inte längre att man har samma stöd. Det är inte
              längre samma prioritering av hatbrott som tidigare.
            </seg>
            <seg n="f31ef5df">
              Det är också gott och väl att man tänker att det ska finnas en
              redovisning. Vad är det då som ska framgå av redovisningen? Vad
              är det som kvantifieras? Jag är helt övertygad om att om man får
              ett uppdrag kommer man också att säga att man har utfört det,
              men värdet av det kan vi se först när vi vet vad som kvantifieras.
              På vilket sätt har man arbetat med hatbrotten? På vilket sätt
              har man utvecklat det? Detta tycker jag är oklart i det här sammanhanget.
            </seg>
            <seg n="d328810a">
              Visst är det bra med utvecklingsarbete, men fortfarande ökar
              antalet hatbrott. De konkreta åtgärderna från regeringens sida
              inskränker sig till ganska få saker. Man ska göra en redovisning,
              och man anser att det prioriteras. Men på vilket sätt gör man
              det, och hur ska man kunna arbeta med hatbrotten i framtiden?
              Det skulle jag vilja veta.
            </seg>
          </u>
          <note type="speaker" n="a0840127">
            Anf. 24 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-16" n="b475bb1e">
            <seg n="e0159b80">
              Herr talman! Tänk, jag hade trott att jag i dag skulle få beröm
              av Börje Vestlund för att vi har gett uppdrag till polis och åklagare
              och faktiskt fått en redovisning.
            </seg>
            <seg n="11292e47">
              Nej, skämt åsido. Det är möjligt att förändringar inom Polishögskolan
              ställer till en del bekymmer, men det viktiga är att denna del
              i polisutbildningen finns kvar. Så är det, och det har jag påpekat
              flera gånger.
            </seg>
            <seg n="5fea66e7">
              Skälet till att vi har gett uppdrag åt polismyndigheter och åklagare
              är att de flesta poliser redan finns därute. Det är ju viktigt
              att någonting görs. Det är som Börje Vestlund säger: I Helsingfors
              har man gjort en hel del och varit duktiga. Jag kan glädja Börje
              Vestlund med att stockholmarna inte är ensamma på banan längre.
              Nu är det rätt många andra som arbetar med detta också.
            </seg>
            <seg n="118d644b">
              Låt mig nämna några exempel som jag har skrivit upp. I Värmland
              arbetar man med de här frågorna och har haft utbildning för all
              personal. Man har ytterligare utbildning för enhetscheferna. Västmanland
              har gett kompletterande utbildning, framför allt när det gäller
              initiala utredningsåtgärder för att jobba med inriktning mot hatbrott.
              Man har tagit fram en handbok. Östergötland arbetar med frågorna.
              Förundersökningsledare och all personal som arbetar med anmälningsupptagning
              har fått fördjupning och kunskap på det här området. Jag kan fortsätta
              uppräkningen.
            </seg>
            <seg n="9faf3f75">
              Det är på detta sätt det redovisas när vi frågar vad man har
              gjort. Det är klart att alla inser att det borde göras mycket
              mer, men jag tycker ändå att man ser att det finns ett intresse
              och ett engagemang för att försöka öka kunskaperna där ute. Det
              är otroligt viktigt att människor som har blivit utsatta för hatbrott
              eller där det finns misstanke om det möts av människor som vet
              hur man ska arbeta med detta och som ser vikten av det på ett
              seriöst vis. Där tycker jag att vi har kommit några steg framåt.
              Det tycker jag är bra.
            </seg>
            <seg n="f79a78bc">
              När det gäller statistiken finns det en del förändringar som
              man kan ställa frågor om. Det handlar väl inte bara om att det
              finns en ökning utan också om att man har ändrat en del rubriceringar.
              Det finns förklaringar till att vi har fått dessa förändringar.
              Det finns en skillnad i siffrorna mellan 2003, 2004 och framåt.
              Vi tror att det beror på förändringar av redovisningssättet. Man
              har bland annat infört sökord så att fler anmälningar än tidigare
              av brott med hatmotiv kan hittas. Det kan vara ett skäl till ökningen,
              men vi är inte helt säkra.
            </seg>
            <seg n="82a928d9">
              Detta gör också att medvetenheten om dessa frågor är otroligt
              viktig. Jag tror att om myndigheterna fortsätter att arbeta som
              de nu gör med utbildningar och så vidare kommer antalet hatbrott
              att öka ytterligare, för i takt med att polisen blir duktigare
              på att bemöta människor som kommer och berättar om sådant och
              i takt med att man ser problemen kommer vi också att notera fler
              av dem. Under en period kanske vi till och med kan se det som
              positivt att det blir en ökning i statistiken. Det är desto viktigare
              att vi ser till att få bra utredningskompetens och att vi kan
              leda de här ärendena i hamn. Det måste ju vara den långsiktiga
              ambitionen.
            </seg>
          </u>
          <note type="speaker" n="1b178647">
            Anf. 25 BÖRJE VESTLUND (s):
          </note>
          <u who="borje_vestlund_da672f" xml:id="i-161ed227b3ca1ca4-1" n="4a4705e0">
            <seg n="a74899da">
              Herr talman! Låt mig stanna upp vid detta med statistiken. Jag
              reagerade naturligtvis också kraftigt när man kunde se en ökning
              med 50, 60 eller 70 procent. Alla kloka inser att det inte har
              varit en så kraftig ökning på bara ett år, utan det har att göra
              med att man har ändrat i statistiken. Men jag tror ändå att vi
              i det här sammanhanget kan anta att det har varit en ökning och
              att det blir vanligare och vanligare.
            </seg>
            <seg n="dfd43343">
              HBT-personer blir mer och mer öppna, inte bara i storstäderna
              utan också på fler och fler håll i landet. Detta lockar naturligtvis
              fram kriminella gäng som kan vara intresserade av att skada HBT-personer.
              I det här sammanhanget kan man se både positivt och negativt,
              och det tror jag att vi är överens om.
            </seg>
            <seg n="793c1281">
              Naturligtvis är det viktigt att det finns bra exempel på att
              man har börjat arbeta med de här frågorna. Jag kan ge beröm om
              det är till den nya regeringen eller till den gamla kan diskuteras
              för ett fall i Kristianstad som var ett bra exempel på hur man
              ska arbeta med hatbrott. Där hade man haft främlingsfientliga
              gäng som hade gått fram ganska hårt. Där anmälde man hatbrott,
              och det höll. Det är på det sättet man ska arbeta med sådant här.
            </seg>
            <seg n="653cd409">
              Men det är kvantifieringen av hur många fall där man använder
              begreppet hatbrott och hur man tar fram det ur polisutredningarna
              som är det viktiga. Jag kan inte se något av detta i redovisningen.
              Ansatsen kan måhända vara bra, men hatbrotten fortsätter trots
              allt att utvecklas och bli fler. Kanske ska vi, som justitieministern
              säger, se det som positivt att fler vågar anmäla.
            </seg>
            <seg n="f8b71f89">
              När det gäller just hatbrott är det ju egentligen inte ett hatbrott
              utan en misshandel som man anmäler. Sedan är det personalen, det
              vill säga polis och åklagare, som ska bedöma om det är ett hatbrott
              eller inte. Därför blir det en lite annorlunda debatt än den som
              ledde till att vi fick högre kompetens om till exempel våldtäkter
              för ett antal år sedan. Då ökade antalet våldtäktsanmälningar,
              men då anmälde man verkligen våldtäkter. Här är det fråga om ren
              misshandel eller andra typer av grova våldsbrott.
            </seg>
            <seg n="0f5b2861">
              Där kan jag inte se av statsrådets redovisning om det har ökat
              eller minskat eller på vilket sätt det går att se en utveckling
              av att man faktiskt använder sig av möjligheten som man fick för
              ett antal år sedan.
            </seg>
            <seg n="64dce1c6">
              Där ser jag inte vad som har hänt. Jag ser inte heller vad som
              har hänt när det gäller om man har gjort någon utvärdering av
              utbildningen på Polishögskolan. Ger den samma kunskaper och samma
              möjligheter att få utbildning i de här frågorna?
            </seg>
            <seg n="0aa02ed2">
              Det gäller också rättsväsendet i övrigt. Har man startat med
              utbildning där? Jag delar även där statsrådets uppfattning. Det
              handlar inte bara om dem som går på Polishögskolan utan naturligtvis
              också om alla poliser som finns där ute redan i dag, alla åklagare
              som finns i verksamheten i dag och alla domare som finns i verksamheten
              i dag. Det är den största gruppen som behöver ha utbildning och
              kunskap om detta.
            </seg>
            <seg n="914c8ea0">
              Har man sett till att de har fått utbildning? Jag tycker inte
              att det framgår klart.
            </seg>
          </u>
          <note type="speaker" n="7682f977">
            Anf. 26 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-17" n="b475bb1e">
            <seg n="41824dcf">
              Herr talman! Jag kan inte svara på om vi har gjort någon utvärdering
              av förändringarna på Polishögskolan. Det kommer snart ett förslag
              om en ny polisutbildning och då finns det anledning att diskutera
              polisutbildning i vid mening så vi kanske får återkomma till det.
            </seg>
            <seg n="d64676d0">
              En viktig sak som möjligen skulle ha nämnts i svaret är att vi
              jobbar mycket för att systematisera upptäckten av hatbrott vid
              anmälningar. Ungefär hälften av alla anmälningar görs vid polisens
              kontaktcenter. Bland anmälningarna finns det naturligtvis hatbrott,
              och det gäller att upptäcka det. Därför har man vid RPS arbetat
              för att ta fram en utbildningsplan för att se till att man säkrar
              att personalen vid PKC utbildas i hatbrotts- och motivbildsproblematiken.
            </seg>
            <seg n="35d06885">
              En arbetsgrupp med Sven-Erik Alhem, Göran Hellstrand som är kammaråklagare
              och en kriminalkommissarie har arbetat med hur det ska se ut.
            </seg>
            <seg n="831aa061">
              I polisens anmälningsrutiner från 2008 uppdaterar man det IT-system
              som man använder när man tar emot samtalen och då kommer det att
              införas en funktion där anmälningsupptagaren, alltså den som svarar
              i telefon, måste svara ja eller nej på frågan om det aktuella
              ärendet är ett misstänkt hatbrott eller inte. På så sätt får man
              hela tiden en uppmärksamhet hos dem som tar emot anmälningar genom
              att de alltid frågar sig om det kan vara den typen av brott. Det
              tror jag kan göra att vi hanterar frågorna bättre än hittills.
            </seg>
            <seg n="a73316d7">
              Vi tror att det är verkningsfullt att utbilda personal och se
              till att vi har rutiner som gör att man påminns om att det ska
              göras en sådan bedömning. Jag tycker att vi har kommit en bit
              på väg. Det här är ett resultat av de riktlinjer som polisen har
              fått. Det är en viktig förbättring som kommer under innevarande
              år.
            </seg>
          </u>
          <note type="speaker" n="3ef0d762">
            Anf. 27 BÖRJE VESTLUND (s):
          </note>
          <u who="borje_vestlund_da672f" xml:id="i-161ed227b3ca1ca4-2" n="4a4705e0">
            <seg n="ca6e84a8">
              Herr talman! Man får väl säga att allt som är förbättringar är
              bra. Man kan också säga att vi får avvakta och se vad som händer
              med det som regeringen har infört.
            </seg>
            <seg n="01f85d32">
              Det är ju alldeles utmärkt att det finns ett stöd i IT-systemet
              när man hanterar anmälningar.
            </seg>
            <seg n="0808d9d3">
              Jag tycker också att det är viktigt att vi på något bra sätt
              i framtiden även kan bedöma hur vi får ned antalet sådana här
              brott. Jag tycker att det saknas idéer om hur vi ska arbeta med
              det i framtiden. Jag tror att allt tillsammans kanske är ett bra
              sätt. Men vi måste ha klara och raka ambitioner för på vilket
              sätt man ska minska antalet hatbrott så att vi ser i statistiken
              att det blir färre hatbrott. Det är fortfarande ett problem i
              samhället.
            </seg>
          </u>
          <note type="speaker" n="60deabdb">
            Anf. 28 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-18" n="b475bb1e">
            <seg n="7887a69b">
              Herr talman! Den långsiktiga ambitionen är ju att hatbrott inte
              ska förekomma. Vi vill väl inte ha ett samhälle där den typen
              av övergrepp sker. Det är väl den enda rimliga ambitionen.
            </seg>
            <seg n="9e713c4b">
              Jag är nog rätt klar över att när man i IT-systemet för anmälningsupptagning
              av brott får en automatik i att ställa sig frågan om det kan vara
              ett misstänkt hatbrott och när man börjar utbilda mer personal,
              vilket rätt många myndigheter gör, kommer vi till en början att
              se en ökning.
            </seg>
            <seg n="ffec8dd0">
              Förändringar i arbetsmetodik kan ju vara ett skäl, men det som
              Börje Vestlund tog upp tidigare, nämligen om det sker en faktisk
              ökning är något som tål att fundera på. Det är ett väldigt tufft
              klimat där ute. Det sker en polarisering i många grupper som gör
              att vi får konfrontationer som är allvarliga. Det finns inga enkla
              svar på frågan. Det är något som vi måste arbeta med politiskt
              på olika sätt.
            </seg>
            <seg n="4712da60">
              När det gäller statistiken påstår jag nog ändå att förbättrade
              rutiner och en större medvetenhet om att agera mot den här typen
              av övergrepp på människor kommer att leda till att vi synliggör
              en del av de dolda övergrepp som sker i dag och en del av de motiv
              som inte kommer till rättsväsendets kännedom. Det får vi nog ha
              en viss beredskap för.
            </seg>
            <seg n="0c7185fd">
              Jag tror att det i grunden är bra. Jag tycker att det är viktigt
              att synliggöra problem så att man vet vad man jobbar med.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="f513f678">
            11 § Svar på interpellation 2007/08:451 om granskningskommission
            med anledning av bordellhärvan
          </note>
          <note type="speaker" n="16c72e5a">
            Anf. 29 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-19" n="b475bb1e">
            <seg n="a4224749">
              Herr talman! Lena Olsson har frågat mig om jag avser att tillsätta
              en granskningskommission för att undersöka om det förekom felaktigt
              agerande från myndighets- och regeringspersoner i samband med
              den så kallade bordellhärvan.
            </seg>
            <seg n="6d2fec46">
              Jag har den 20 december 2007 besvarat en interpellation av Lena
              Olsson i detta ämne. Jag förklarade då bland annat att jag känner
              starkt med de kvinnor som utnyttjades i den så kallade bordellhärvan
              på 70-talet, och att jag ville avvakta Justitiekanslerns beslut
              i ärendet innan ett ställningstagande i frågan om ytterligare
              åtgärder kan krävas från regeringens sida.
            </seg>
            <seg n="8b85eeaf">
              Justitiekanslern meddelade sitt beslut den 26 februari 2008.
              Han har gjort bedömningen att staten inte bör betala ut skadestånd
              i detta fall. Justitiekanslern anser visserligen att ett skadeståndsgrundande
              fel sannolikt har begåtts, men att det inte finns tillräckliga
              skäl för staten att avstå från att göra en preskriptionsinvändning
              i målet.
            </seg>
            <seg n="4538e007">
              När det gäller tillsättande av särskilda granskningskommissioner
              anser jag att man allmänt sett måste vara återhållsam med att
              tillsätta sådana utredningar. Tillsättandet av kommissioner på
              olika områden kan skapa alltför höga, och ibland orimliga, förväntningar
              hos både de inblandade och allmänheten. En förutsättning för att
              en kommission ska tillsättas är därför att det finns omständigheter
              som tydligt talar för att en kommission har rimliga möjligheter
              att skapa klarhet kring det som ska granskas.
            </seg>
            <seg n="36b92945">
              När det gäller den så kallade bordellhärvan har både riksdagens
              ombudsmän och Justitiekanslern tidigare granskat hur ärendet handlagts
              i vissa avseenden. Justitiekanslern har i det nu aktuella ärendet
              gjort en ny grundlig utredning. Justitiekanslern konstaterar i
              sitt beslut att utredningen inte funnit något stöd för att det
              förekom otillbörliga påtryckningar mot åklagarna och än mindre
              att dessa lät sig påverkas av sådana påtryckningar. Avslutningsvis
              gör Justitiekanslern bedömningen att det nu sannolikt inte går
              att skapa full klarhet kring allt, eller ens det mesta, av det
              som från ett allmänt perspektiv kunde vara av intresse att veta.
            </seg>
            <seg n="3ecfe4c5">
              Jag avser mot den bakgrunden inte att tillsätta en särskild granskningskommission.
            </seg>
          </u>
          <note type="speaker" n="774860b2">
            Anf. 30 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-0" n="33df2581">
            <seg n="5c7e7ac6">
              Herr talman! Jag vill tacka justitieministern för svaret.
            </seg>
            <seg n="e9ec353c">
              I fråga om bordellhärvan är det numera många som säger att man
              tror på de kvinnor som när de var unga utnyttjades av svenska
              politiker och makthavare. Bland dem som säger sig tro dem och
              känna med dem finns justitieministern och Justitiekanslern. Ändå
              finns det många frågetecken i den här härvan som förblir outredda.
            </seg>
            <seg n="02f6b9d6">
              Den springande punkten i JK:s skadeståndsbeslut är om det har
              begåtts så allvarliga felaktigheter i ärendet att det kan finnas
              skäl att häva preskriptionen. Han anser att det inte gör det.
              Men jag tycker att det skulle kunna gå att gräva mycket djupare
              i detta. Jag tycker ändå att JK:s beslut lämnar öppningar för
              att man ska kunna gå vidare, exempelvis genom att tillsätta en
              granskningskommission. JK skriver i sitt beslut:
            </seg>
            <seg n="8df4d1ab">
              Jag har övervägt om jag av andra skäl än för att kunna bedöma
              skadeståndsfrågan borde försöka komma längre i utredningen om
              vad som faktiskt förekom i olika hänseenden. Därvid har jag funnit
              att det inte finns skäl att försöka ta reda på vilka personer
              som var kunder till de prostituerade, vare sig till Eva Bengtsson
              och kusinen eller till andra. Vidare har jag bedömt att det inte
              heller utan särskilt uppdrag bör ankomma på Justitiekanslern att
              försöka utreda vad som förekom.
            </seg>
            <seg n="780dba08">
              Han har alltså inget särskilt uppdrag. Han hade ett uppdrag,
              och det var att titta på skadeståndskravet.
            </seg>
            <seg n="37326d84">
              Det var vad som förekom i övrigt som är kärnan i hela den här
              frågan. Förekom det en medveten mörkläggning eller påtryckningar?
              JK säger att han inte utan särskilt uppdrag kan utreda detta.
              Men det uppfattar jag ändå som en öppning från JK:s sida. Jag
              tycker ändå att det bör göras försök att ta reda på vad som hände
              med detta ärende eftersom det inte går att i förväg säga vad man
              kan komma fram till och inte.
            </seg>
            <seg n="0b0713aa">
              Jag tycker också att det förefaller lite konstigt att både justitieministern
              och statsministern, samma dag som Justitiekanslern går ut med
              detta han hinner knappast stänga sin mun är ute och säger att
              denna fråga nu är färdigutredd. Man har inte haft tillgång till
              och läst Justitiekanslerns material.
            </seg>
            <seg n="a0fd3c85">
              Det är inte bara jag som tycker att det verkar som att man handlar
              i panik när man bestämmer sig så snabbt för att inte gå vidare
              i den här frågan. Jag blir lite misstänksam.
            </seg>
            <seg n="303fb08d">
              Men jag får höra vad ministern mer har att säga i denna fråga.
            </seg>
          </u>
          <note type="speaker" n="83b1604d">
            Anf. 31 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-20" n="b475bb1e">
            <seg n="44b017c1">
              Herr talman! Först och främst vill jag gärna säga att jag inte
              har gjort några tydliga och snabba uttalanden samma dag som Justitiekanslern
              lämnade detta besked. Däremot ställer medierna omedelbart frågor
              när något publiceras.
            </seg>
            <seg n="35360fc1">
              Vad jag kunde konstatera var naturligtvis att Justitiekanslern
              har kommit fram till att han inte kunde hitta några skäl att påstå
              att det fanns otillbörliga påtryckningar eller annat som skulle
              göra att staten skulle ge någon typ av ersättning och skadestånd.
            </seg>
            <seg n="9a9ecea2">
              Jag tycker också att det är viktigt att säga att Justitiekanslern
              inte har haft ett särskilt uppdrag. Han har haft att pröva den
              anmälan och den inlaga som har kommit från dessa två kvinnor.
              Sedan har han gjort en avgränsning av uppdraget. Det handlar inte
              om att han har fått ett uppdrag av regeringen att titta på detta.
              Det lät nästan så. Han har gjort en bedömning av vilka frågor
              i detta som är mest relevanta. Där har han gjort en begränsning.
            </seg>
            <seg n="23ece786">
              Om man tittar på sammanfattningen kan man se att det som han
              framför allt konstaterar i sina slutsatser är att det inte finns
              någon anledning att betvivla att Eva Bengtsson och hennes kusin
              har utsatts för en mängd sexualbrott, och det är två olika lagtekniska
              begrepp som man använder för att definiera dem.
            </seg>
            <seg n="ab85e91f">
              Enligt Justitiekanslerns bedömning borde utredningen för otukt
              med barn ha drivits längre än vad som skedde med sikte på åtal
              när detta begav sig. Att det inte skedde innebar sannolikt ett
              skadeståndsgrundande fel. Det är det enda fel eller misstag som
              han hittar i det hela.
            </seg>
            <seg n="72aedd5e">
              Han säger också att åtminstone sett i efterhand är intrycket
              att åklagarna inte tillräckligt omsorgsfullt prövade möjligheten
              att få fler fällda för förförelse av ungdom men att det inte finns
              tillräckligt stöd för att säga att denna försummelse i så fall
              också var skadeståndsgrundande.
            </seg>
            <seg n="35b49056">
              Han går ganska noggrant igenom vilka misstag som kan ha begåtts
              och på vilket sätt.
            </seg>
            <seg n="386a4c5b">
              Justitiekanslerns utredning har inte heller gett något stöd för
              att det skulle ha förekommit otillbörliga påtryckningar mot åklagarna.
              Det är det viktiga för staten att fundera över. Har de varit påverkade,
              och har de låtit sig förledas på något sätt som gör att de inte
              har gjort det jobb som de skulle göra på rätt sätt? Det har han
              inte kunnat se någon grund för.
            </seg>
            <seg n="b5856dc8">
              Han konstaterar också att dessa anspråk är preskriberade. För
              att göra ett undantag från det måste man också fundera på vad
              det får för verkan generellt. Om man skulle göra det när man hittar
              väldigt små misstag får det en verkan i andra ärenden framöver,
              och han tycker inte att det är rimligt.
            </seg>
            <seg n="847e13ec">
              Jag har också tittat väldigt noga på hur man har arbetat i dessa
              olika utredningar, och det är ett grundligt arbete som har gjorts.
              Jag kan inte se något som tyder på att en granskningskommission
              det var det som frågan gällde nu skulle kunna göra detta bättre
              än vad Justitiekanslern har gjort. Det är mycket tveksamt. Jag
              tror inte att det finns så väldigt många fler stenar som man kan
              lyfta på. Det är tyvärr så att folk försvinner, minnen förflackas,
              och det är svårt att reda ut.
            </seg>
            <seg n="c873a3e5">
              Sedan kan det finnas ett allmänintresse av att alltid fundera
              över vad som har hänt och inte. Men jag tror faktiskt inte att
              det går att få fram ett bättre underlag.
            </seg>
            <seg n="47fd9711">
              Jag delar den bedömning som görs och finner inte skäl att nu
              förorda eller tillsätta någon särskild granskningskommission för
              att gå vidare i detta ärende.
            </seg>
          </u>
          <note type="speaker" n="19960fd9">
            Anf. 32 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-1" n="33df2581">
            <seg n="7cfea082">
              Herr talman! Jag tackar ministern för det. Ministern tror inte
              att man kan komma fram till det.
            </seg>
            <seg n="de17ace9">
              Justitiekanslern säger vidare att han har bedömt att det inte
              heller utan särskilt uppdrag bör ankomma på Justitiekanslern att
              försöka utreda detta.
            </seg>
            <seg n="a1346ae4">
              Han talar om vad som är sannolikt och så vidare. Jag ser väldigt
              stora möjligheter för att han öppnar för att man ska kunna tillsätta
              en sådan här granskningskommission.
            </seg>
            <seg n="21159d38">
              I sitt svar säger ministern att man måste vara noga och återhållsam
              när man tillsätter sådana här kommissioner. Det tycker jag också.
              Där håller jag fullständigt med henne.
            </seg>
            <seg n="ef20100f">
              Efter 30 år poppar detta fall upp igen. Därför tycker jag att
              det vore väldigt bra om man tillsätter en granskningskommission
              som ser över hela detta. JK:s del var ju begränsad. Men detta
              är ett sammanhang. Därför tycker jag att det är viktigt för vår
              trovärdighet i dag att denna granskningskommission tillsätts.
              Då har vi gjort absolut allt vi kan göra också för dessa stackars
              kvinnor som staten tog hand om. De blev omhändertagna och utnyttjades
              i samma veva. Jag tycker att det är väldigt viktigt att man gör
              det.
            </seg>
            <seg n="89ee6203">
              Jag förstår, ministern, att medierna ställer frågor. Det går
              till så. Men man behöver inte svara. Man kan säga att man vill
              ta del av JK:s material och gå igenom det noga innan man sätter
              ned foten. Det skulle man också ha kunnat säga till medierna.
              Men det gjorde man inte.
            </seg>
            <seg n="22eaa97b">
              De samtal som jag får handlar om vad det är man är så rädd för
              eftersom man måste gå ut direkt och säga att den här frågan nu
              är utredd och klar. Jag tror att det kommer att poppa upp nya
              saker.
            </seg>
            <seg n="6cd5dde5">
              Jag tycker att detta är en väldigt speciell historia som med
              jämna mellanrum kommer upp på bordet. Det har gått 30 år. Utred
              detta och gå så långt som det är möjligt för att få denna fråga
              ur världen. Då tror jag att man också blir mycket mer trovärdig.
            </seg>
          </u>
          <note type="speaker" n="6fe605fb">
            Anf. 33 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-21" n="b475bb1e">
            <seg n="dbdcf795">
              Herr talman! Lena Olsson hakar upp sig på något uttalande, och
              jag försöker reda ut vad det var för uttalande.
            </seg>
            <seg n="3bbb29a9">
              Det som jag kunde kommentera när Justitiekanslerns beslut kom
              och det omedelbart ställdes frågor gällde frågan om skadestånd.
              Jag tror att jag rimligen borde ha konstaterat att jag inte finner
              någon anledning att göra mer vad gäller skadestånd. Det är det
              som jag svarar på eftersom det är det som hans arbete har handlat
              om.
            </seg>
            <seg n="b05eb7cf">
              I den här frågan är naturligtvis mitt främsta fokus som justitieminister
              att ta ställning till om det har begåtts allvarliga felaktigheter
              av de rättsvårdande myndigheterna av karaktären mörkläggning etcetera,
              inte nödvändigtvis att gräva fram detaljer som är intressanta
              i sig men som inte ger så särskilt mycket, exempelvis vilka personer
              det kan ha varit fråga om. Det är tveksamt om man kommer att få
              fram det.
            </seg>
            <seg n="ebdaf8c1">
              Det som Justitiekanslern har gjort är att han har pratat med
              människor som fortfarande finns kvar. Tyvärr är det några viktiga
              personer som har varit för sjuka alternativt inte längre finns
              med oss och som man därför inte kunnat prata med. Med de handlingar
              och de här kontakterna och också de intervjuer som författare
              och andra har gjort tidigare som Justitiekanslern har tagit del
              av kan han inte göra det särskilt troligt att det har skett en
              otillbörlig påverkan. Det ger mig ett underlag att säga: Nej,
              uppenbarligen finns det ingenting som bevisar att så har varit
              fallet. Och då faller också de krav som ställs.
            </seg>
            <seg n="0928dd7f">
              Man kan fråga sig vad det är en granskningskommission skulle
              ta reda på. Om man tror att Justitiekanslern har gjort ett hyfsat
              dagsverke här och faktiskt har tagit reda på om det finns något
              som synes ha påverkat åklagaren, att rättsväsendet inte har fungerat
              i ärendet, vad är det då därutöver som en granskningskommission
              borde göra om det nu inte gäller att ifrågasätta Justitiekanslern?
              Jag har väldigt svårt att se vad det skulle kunna ge.
            </seg>
            <seg n="5f6692dd">
              Sedan är det klart att det är två kvinnor som i sin barndom har
              farit väldigt illa och mår dåligt, och dessvärre är det väldigt
              många människor som på olika sätt drabbas av det. Jag förstår
              att det här är ett livstrauma för de här två kvinnorna. Men det
              gör inte med automatik att staten kan ge ersättningar, utan vi
              måste naturligtvis följa regelverket.
            </seg>
            <seg n="3895bc88">
              Det som har hänt är naturligtvis förfärligt. Men jag tror inte
              att vi kommer närmare sanningen annat än i form av spekulationer
              och annat som historiker och många andra säkert kommer att ägna
              sig åt många gånger framöver.
            </seg>
            <seg n="09a1f30f">
              Jag kan inte se att en granskningskommission skulle göra mer
              nytta i det här ärendet. Det är också skälet till att jag har
              kommit fram till att jag inte tänker tillsätta en sådan.
            </seg>
          </u>
          <note type="speaker" n="16a7cb08">
            Anf. 34 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-2" n="33df2581">
            <seg n="324d95d5">
              Herr talman! Tack, ministern, för svaret. Det verkar inte som
              att vi kommer längre.
            </seg>
            <seg n="30621fb8">
              JK hade en avgränsad fråga. Den här frågan är mycket större.
              Jag tror naturligtvis att man skulle få reda på mer om man tillsatte
              en granskningskommission.
            </seg>
            <seg n="b04821fe">
              Det är heller inte vilken fråga som helst. Jag anser att den
              har en del med dagens politikers trovärdighet att göra. Det verkar
              som det finns en viss rädsla, för vad vet jag inte. Men det är
              väl som det är. Ni vill inte tillsätta en granskningskommission
              och det är ju ni som bestämmer. Jag beklagar det djupt, för jag
              tror att man skulle ha fått fram mycket mer om man hade gjort
              det.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="ea9bdaaf">
            12 § Svar på interpellation 2007/08:497 om merarbete hos polisen
            vid neddragningar hos tullen
          </note>
          <note type="speaker" n="80eb851a">
            Anf. 35 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-22" n="b475bb1e">
            <seg n="62c1fec0">
              Herr talman! Lena Olsson har frågat mig vilka åtgärder jag avser
              att vidta för att polisens och tullens samarbete i brottsbekämpande
              syfte ska kunna fortsätta med oförminskad styrka över hela landet.
            </seg>
            <seg n="6601ea82">
              Låt mig först slå fast vikten av att de brottsbekämpande myndigheterna
              har ett nära och förtroendefullt samarbete. Jag vill också poängtera
              betydelsen av att samhällets insatser mot brott måste ses i ett
              helhetsperspektiv.
            </seg>
            <seg n="a1645516">
              Den utredning som Lena Olsson hänvisar till är framtagen av en
              arbetsgrupp inom Tullverket. Ledningen för Tullverket har inte
              fattat något beslut i frågan. Tilldelningen av resurser till Tullverket
              prövas i samband med tilläggsbudgetpropositionen och i budgetpropositionen.
              Jag har noterat att finansministern här i kammaren nyligen uttalat
              att Tullverket ska tillföras nödvändiga resurser för att myndigheten
              ska kunna lösa sina uppgifter. Jag förutsätter att samarbetet
              mellan polis och tullverk även i fortsättningen kommer att utvecklas
              i syfte att effektivisera brottsbekämpningen.
            </seg>
            <seg n="64164e40">
              Mot denna bakgrund finner jag ingen anledning att vidta några
              åtgärder.
            </seg>
          </u>
          <note type="speaker" n="2a8cb8b9">
            Anf. 36 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-3" n="33df2581">
            <seg n="94df98f5">
              Herr talman! Jag vill tacka ministern för svaret. Jag vet att
              den här frågan är uppdelad på två ansvarsområden. Det är finansministern
              som har ansvaret för tullen och justitieministern som har ansvaret
              för polisen.
            </seg>
            <seg n="040d93e2">
              Det har ofta varit debatter i denna kammare om stuprörstänkande.
              Det är ju alltid bra när myndigheter samarbetar. Jag har specifikt
              tagit upp samarbetet uppe i Idre, som jag också har besökt. Det
              är ett samarbete som man lokalt har tagit initiativ till från
              början. Man har jobbat på det här viset sedan 1995, och man har
              gjort det väldigt framgångsrikt.
            </seg>
            <seg n="5033fe49">
              Jag har fått signaler inte bara från polisen i Idre utan också
              i mitt hemlän och i övriga delar av landet om att man är djupt
              bekymrade över vad förslaget inom tullen jag vet att det fortfarande
              är ett förslag kommer att innebära för merarbete inom polisen.
              Tullen har ju uppgifter som polisen inte kan utföra rent praktiskt.
            </seg>
            <seg n="50913cad">
              När vi hade en utfrågning om den organiserade brottsligheten
              kom också den här frågan upp. Rikskrim såg väldigt allvarligt
              på frågan om neddragningar inom tullen. Och från tullen svarade
              de själva att de hellre månar om akademikerna som sitter vid skrivbordet
              än om dem som jobbar praktiskt ute.
            </seg>
            <seg n="4d0323d6">
              Jag och många med mig vill veta hur justitieministern jobbar
              gentemot finansministern för att få gehör för den här frågan,
              för det är ju inte så superenkelt att man i praktiken bara kan
              ta bort folk. Om tullen i Idre försvinner kan inte polisen jobba.
              De är för få. Då har vi alltså en gräns som är i stort obevakad
              från Eda i Värmland och hela vägen upp, för Norge är ju inte ett
              EU-land.
            </seg>
            <seg n="b05b499f">
              När det gäller nätverk som smugglar har man gjort stora tillslag
              av smuggelgods som kommer via båt in till Norge och sedan till
              Sverige. Tar man bort tullen ger det direkt signalen att här är
              det fritt fram. Det kan ju inte bara vara de som sitter vid skrivbord
              som ska lösa problematiken, utan det måste finnas människor på
              plats som kan göra det.
            </seg>
            <seg n="dbb4cd32">
              Polisen vill nog gärna ha ett svar på hur man inom regeringen
              resonerar för att lösa det här.
            </seg>
          </u>
          <note type="speaker" n="5d922953">
            Anf. 37 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-23" n="b475bb1e">
            <seg n="ca5d634a">
              Herr talman! I den här frågan tror jag att Lena Olsson och jag
              har i grunden rätt likartade uppfattningar.
            </seg>
            <seg n="18fc9891">
              Jag vill börja med att påpeka att Norge ingår i Schengensamarbetet,
              vilket gör att det inte är någon yttre gräns.
            </seg>
            <seg n="6c4b522b">
              Ett bra samarbete mellan tullverk och polis är väldigt viktigt
              för att vi ska kunna utnyttja samhällsresurserna effektivt för
              brottsbekämpningen. Inte minst viktigt är det när det gäller den
              organiserade brottsligheten.
            </seg>
            <seg n="d6c191b2">
              En hel del görs i dag. Ett smartare underrättelsestyrt arbete
              kan naturligtvis öka nyttan av varje krona som vi lägger på brottsbekämpning.
              Det är naturligtvis viktigt att ha ett helhetsperspektiv på de
              statliga verksamheterna, därför att besparingar på ett konto kan
              faktiskt leda till ökade kostnader på ett annat.
            </seg>
            <seg n="6d01b156">
              Nu finns det ett förslag inom Tullverket som rör brottsbekämpningen
              och den praktiska brottsbekämpningen som Lena Olsson pekar på.
              Enligt Rikspolisstyrelsen är det utifrån rapporten i dag svårt
              att göra en säker bedömning av hur de föreslagna förändringarna
              påverkar polisen, för det kräver en djupare analys.
            </seg>
            <seg n="02a4b335">
              Man påverkas ganska mycket av förändringarna. Det är inte bara
              i Idre som det finns ett samarbete, utan det finns på samtliga
              orter där Tullverket pratar om att helt ta bort sin fasta närvaro
              Karesuando, Haparanda, Umeå, Östersund, Kapellskär, Norrköping,
              Landvetter, Trelleborg. Det är alltså en lång lista. Där skulle
              polisen i så fall bli tvingad att fundera över hur man skulle
              göra och hur det skulle se ut, och det är inte säkert att det
              skulle bli någon besparing i statsbudgeten av en sådan förändring.
              Det är viktigt att inte bara se det utifrån tullverksmyndighetens
              perspektiv utan att också se det utifrån brottsbekämpningsperspektiv.
            </seg>
            <seg n="b4b00bfe">
              Detta bekymmer har ni även i riksdagen. Jag skulle tro att det
              fortfarande är skatteutskottet som har Tullverket medan brottsbekämpningen
              i övrigt ligger i justitieutskottet. Vi har alltså problem med
              våra egna stuprör.
            </seg>
            <seg n="73a5c90b">
              Det vi kan säga nu, och som är ett förslag som diskuteras, är
              att vi låter Rikspolisstyrelsen analysera vad förslaget innebär,
              hur det ser ut och varför. Det hanteras i vanlig ordning eftersom
              detta är sådant som kommer att dyka upp i budgetproposition och
              annat framöver. Den vägen måste vi kanalisera in de synpunkter
              som finns.
            </seg>
            <seg n="a2cf513f">
              Det är klart att för min del och för det ansvarsområde jag har
              är tullens arbete när det gäller brottsbekämpning väsentligt.
              Det är dock inte så att inget här i världen kan förändras, men
              det är klart att på flera orter har vi en viktig gränsbevakning
              där polis och tull arbetar tillsammans och där det inte är helt
              enkelt om de skulle försvinna.
            </seg>
          </u>
          <note type="speaker" n="f8ae632c">
            Anf. 38 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-4" n="33df2581">
            <seg n="047fc1ad">
              Herr talman! Jag tackar ministern för svaret. Jag tror att vi
              är ganska överens. Frågan har fått mycket uppmärksamhet. Finansministern
              har lovat mer resurser. Vi vet inte hur mycket mer det blir, men
              så är det i alla fall sagt.
            </seg>
            <seg n="fc14c201">
              Jag litar också på att Beatrice Ask gör det hon kan i frågan.
              Jag vet att du precis som vi värdesätter samarbete mellan statliga
              myndigheter för bästa resultat. Jag hoppas att Idre får vara kvar
              och vara orört, för det behövs.
            </seg>
          </u>
          <note type="speaker" n="82413978">
            Anf. 39 Justitieminister BEATRICE ASK (m):
          </note>
          <u who="beatrice_ask_709106" xml:id="i-bfc6e6d2e0783c72-24" n="b475bb1e">
            <seg n="4c2cc6d5">
              Herr talman! Att Idre behövs kan jag hålla med om. Verksamheten
              är naturligtvis också viktig.
            </seg>
            <seg n="548b7c01">
              Rapporten som man diskuterar i vissa delar lämnar många frågor
              obesvarade. Det gör det ännu svårare att analysera effekterna,
              framför allt när det gäller brottsbekämpningen i Norrland. Det
              är mer av en idéskiss än något annat, så det finns ett fördjupningsarbete
              som måste göras.
            </seg>
            <seg n="9852266c">
              Jag utgår från att Rikspolisstyrelsen är en medaktör i det fördjupningsarbetet
              eftersom det ligger i vårt intresse, framför allt i arbetet mot
              den grova organiserade brottsligheten, att se till att vi har
              koll på vad som händer och att vi använder resurserna effektivt.
            </seg>
            <seg n="f701359b">
              Det kan naturligtvis innebära att man kan åstadkomma förändringar,
              men jag är angelägen om och det utgår jag från att ni kommer att
              vara i riksdagen också att man ser uppgiften.
            </seg>
            <seg n="d6e0a3c2">
              Det finns anledning att lyfta fram hur framgångsrikt Tullverket
              har varit på senare år när det gäller brottsbekämpning. De gör
              stora och bra insatser. Det är möjligt att detta inte har fått
              tillräcklig uppmärksamhet för att man ska få erkänsla för arbetet.
              Men jag utgår från att man inom den myndigheten också arbetar
              utifrån att förstärka best practice och bli ännu duktigare på
              det man är riktigt bra på. I den meningen kan man kanske vara
              mindre orolig för förslaget.
            </seg>
            <seg n="60c0506f">
              Det är viktigt att man håller intresset högt kring detta, ser
              helheten över myndighetsgränser och utskottsgränser och inte fastnar
              i revirtänkande.
            </seg>
          </u>
          <note type="speaker" n="47a71d89">
            Anf. 40 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-5" n="33df2581">
            <seg n="0b05b533">
              Herr talman! Jag tackar ministern för svaret. Jag tror inte att
              vi har så olika uppfattningar om detta som det kan verka.
            </seg>
            <seg n="e988b5cb">
              Tullen gör ett fantastiskt bra jobb. Polisen kan inte ta över
              hela deras roll, inte i praktiken men kanske på något område.
              Vi får se. Vi kommer att bevaka frågan så mycket som möjligt.
              Att tömma Norrlands inland och gränsen mot Norge är inte en klok
              politik. Men vi får se vad resultatet blir.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="ebbb1e3e">
            13 § Svar på interpellation 2007/08:454 om bostadstillägg för
            pensionärer
          </note>
          <note type="speaker" n="d471dc92">
            Anf. 41 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-25" n="bd271308">
            <seg n="66b1162e">
              Herr talman! Monica Green har frågat socialministern vilka förbättringar
              han avser att genomföra för pensionärer och förtidspensionärer
              då det gäller bostadstillägget för pensionärer.
            </seg>
            <seg n="46b30a04">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="3ef7cffc">
              Bostadstillägget är en mycket viktig inkomstkälla för ålderspensionärer
              med låga inkomster. Regeringen förbättrade bostadstillägget från
              och med den 1 januari 2007 genom en höjning av det så kallade
              bostadskostnadstaket från 4 850 kronor per månad till 5 000 kronor
              per månad för personer som har fyllt 65 år. Från och med den 1
              januari 2008 medför dessutom en sänkt viktning av arbetsinkomster
              i beräkningen av bostadstillägg att arbetsinkomster inte reducerar
              bostadstilläggets storlek lika mycket som i dag, vilket bidrar
              till att stimulera personer med bostadstillägg till arbete samtidigt
              som bostadstillägget förbättrats. Regeringen avser att föreslå
              ytterligare förbättringar av bostadstillägget till ålderspensionärer
              när det ekonomiska utrymmet så medger.
            </seg>
            <seg n="6dc84f7c">
              Bostadstillägget är emellertid inte viktigt bara för ålderspensionärer
              utan också för personer med aktivitets- och sjukersättning. Regeringen
              anser att en av de viktigaste åtgärderna för att förbättra situationen
              för personer med aktivitets- och sjukersättning är att underlätta
              för dem att återgå i arbete. För personer som har partiell sjukersättning
              och som arbetar deltid innebär den ändrade viktningen av arbetsinkomster
              en viktig förbättring av bostadstillägget. Samtidigt bör situationen
              förbättras för dem som inte kan arbeta. Regeringen avser därför
              att återkomma till frågan om förbättringar av bostadstillägget
              även för denna grupp när det ekonomiska utrymmet så medger.
            </seg>
            <seg n="181df75b">
              På uppdrag av regeringen har Försäkringskassan undersökt varför
              personer som formellt sett uppfyller kraven för bostadstillägg
              inte ansöker om förmånen. Resultatet redovisas i en rapport till
              regeringen. Bakgrunden till uppdraget är en tidigare undersökning
              som Försäkringskassan har gjort och som visade att 25 procent
              av dessa hushåll inte hade ansökt om bostadstillägg. Det finns
              vissa brister i det statistiska materialet, men trots det bedömer
              Försäkringskassan att det finns ett betydande antal personer som
              inte har ansökt om bostadstillägg fast de förmodligen skulle ha
              rätt till förmånen.
            </seg>
            <seg n="34e154e8">
              I Försäkringskassans rapport till regeringen konstateras att
              det är deras uppdrag att informera de försäkrade om deras rättigheter
              och skyldigheter inom socialförsäkringen och att det är en angelägen
              uppgift för kassan att öka kunskapen om bostadstillägg hos personer
              som skulle kunna vara berättigade till förmånen. Försäkringskassan
              kommer därför att förbättra sin generella information om bostadstillägg.
              Dessutom planerar Försäkringskassan att sända information direkt
              till de personer som i dag bedöms ha rätt till bostadstillägg
              men inte uppbär förmånen.
            </seg>
            <seg n="f4251819">
              Regeringen följer noga utvecklingen för pensionärer i allmänhet
              och de sämst ställda i synnerhet genom fortlöpande mätningar och
              analyser. Regeringen har även för avsikt att se över den ekonomiska
              standarden för de sämst ställda pensionärerna och avser att återkomma
              med förbättringar för just denna grupp.
            </seg>
          </u>
          <note type="speaker" n="88ef5f37">
            Anf. 42 MONICA GREEN (s):
          </note>
          <u who="monica_green_0b84cd" xml:id="i-e41efd29fd28756a-0" n="f833e436">
            <seg n="862a88f7">
              Herr talman! Jag tackar ministern för svaret även om det var
              många vi avser att följa, vi ämnar återkomma och mycket sådant
              som gör att vi inte fick något besked här i dag.
            </seg>
            <seg n="3636ce69">
              Jag hade många frågor i min interpellation och fick inte svar
              på alla. Det har i och för sig att göra med att frågan har överlämnats
              till Cristina Husmark Pehrsson som inte har ansvar för alla frågor.
            </seg>
            <seg n="87174a50">
              Jag frågade om hela den jättestora grupp som har rätt till bostadstillägg
              men inte söker det. Men jag frågade också hur regeringen tänker
              göra med den pensionärsskatt som finns. Tänker man se över den
              så att man ser till att grunden för pensionsöverenskommelsen hålls,
              nämligen att de som jobbar och de som har gått i pension och har
              sin uppskjutna lön beskattas lika?
            </seg>
            <seg n="26128663">
              Det har jag ju inte fått svar på, och jag känner mig inte heller
              helt nöjd med svaret när det gäller de pensionärer som inte söker
              bostadsbidrag men som har rätt till det. Visserligen säger Cristina
              Husmark Pehrsson att Försäkringskassan nu ska skriva direkt till
              dem, men det här är en så stor fråga, och den berör så många pensionärer
              med svår ekonomisk situation, att regeringen här borde ge tydligare
              uppdrag till myndigheten och inte bara följa frågan. Konkret bör
              man kanske göra det i regleringsbrevet eller se till att Försäkringskassan
              på annat sätt följer den här frågan mycket tydligare. Om det nu
              är så många som har det svårt och som tycker att det är krångligt
              att söka eller av andra skäl inte söker det här bostadstillägget
              borde regeringen göra något åt detta. Vi har ju många pensionärer
              som har det väldigt svårt.
            </seg>
            <seg n="1c5e9049">
              Dessutom tänkte jag ställa en fråga om förtidspensionärer och
              ålderspensionärer. Är regeringen beredd att ha samma regler för
              ersättningarna till ålderspensionärer och förtidspensionärer?
              Jag vill ha mer konkreta förslag. Vi socialdemokrater har ju lagt
              fram ett förslag om att ålderspensionärer faktiskt ska ha en skattelättnad
              på 2 000 kronor som är finansierat. Jag vet att ministern försöker
              påstå att så inte är fallet, men vi har det inom vår budgetram.
              Det finns alltså finansiering till det. Vi vill nämligen att det
              ska vara mer rättvist, att det ska beskattas mer rättvist än vad
              regeringen gör i dag.
            </seg>
            <seg n="5d0d7e57">
              Sedan till det här med beskeden om att vi ska se över frågan
              och att vi tänker återkomma när ekonomin så tillåter. Då är det
              märkligt att regeringen har gjort det valet; att man bestämde
              sig för att först satsa på miljonärerna och sedan vänta och se
              om det möjligtvis finns ekonomisk möjlighet att satsa på pensionärerna.
              Jag tycker att det hade varit mycket mer smakfullt att göra tvärtom,
              att se till att de som har det sämst, pensionärerna som är en
              så utsatt grupp, får sitt innan man gör de här gigantiska skattesänkningarna,
              som ni har gjort för miljonärerna.
            </seg>
          </u>
          <note type="speaker" n="650fb072">
            Anf. 43 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-26" n="bd271308">
            <seg n="83e70e1d">
              Herr talman! Jag kan börja med att svara på ett par saker som
              fanns i Monica Greens interpellation. Hon säger att regeringen
              inte har höjt bostadstillägget för pensionärerna. Det är inte
              med sanningen överensstämmande. Vi höjde med en gång nivån för
              bostadstillägg till ålderspensionärer till 5 000 kronor. Så det
              är fel. Sedan kan jag konstatera att Monica Green driver en politik
              som är på gränsen, och så ska man naturligtvis göra när man är
              i opposition, när Monica Green frågar: Varför släpar bostadstillägget
              för personer som har sjuk- och aktivitetsersättning efter? Det
              är faktiskt en skuld som vi har från er regering. Den 1 januari
              2005 skilde den socialdemokratiska regeringen på bostadstillägget
              för ålderspensionärer och dem med förtidspension. Det var där
              glappet började. Sedan dess har skillnaden bara ökat. Det var
              ni som införde en skillnad mellan vilket bostadstillägg man ska
              ha om man är ålderspensionär och det man ska ha om man är sjuk
              och utsliten och har fått en förtidspension. Det är det som den
              här regeringen säger att vi vill åtgärda.
            </seg>
            <seg n="207798e2">
              Först och främst höjer vi nivån. Redan efter fyra dagar vid makten
              beslutade vi i budgeten att höja bostadstillägget för ålderspensionärer,
              och vi skriver att vi också vill åtgärda detta för dem som är
              förtidspensionerade. Det var ju ni som den 1 januari 2005 gjorde
              skillnaden och gav olika mycket höjning av bostadstillägget till
              dem som är förtidspensionerade och sjuka och dem som är ålderspensionärer.
              Lite självkritik hade faktiskt varit på sin plats, Monica Green.
            </seg>
            <seg n="d7600461">
              När det gäller skattesänkningar också för pensionärskollektivet
              kan jag säga att er politik jag vet inte om det var därför ni
              förlorade valet innebar att med så få som fanns i arbete i samband
              med valet 2006 säger all statistik och all forskning att vi var
              så nära att balanstalet, det vill säga bromsen, skulle sätta in
              så att vi inte hade haft tillräckligt med pengar för att betala
              ut de pensioner som vi hade lovat. Då hade hela pensionärskollektivet
              fått sänkt pension. Vad den här regeringen ville göra i första
              hand var att satsa kraftfullt på sysselsättning, få upp antalet
              som arbetar och få in skattepengar för att därigenom säkra att
              pensionärerna fick den pension som de har blivit utlovade och
              gärna mer. Hade vi inte gjort den här kraftfulla jobbsatsningen
              hade vi inte fått den här effekten på sysselsättningen.
            </seg>
            <seg n="92cce2ba">
              I dag har vi 100 000 personer fler i arbete än när ni satt vid
              makten. Dessa personer betalar pengar, skatt. De betalar pengar
              till välfärden och inte minst för att säkra pensionerna. Där tycker
              jag alltså att Monica Green är lite farligt ute.
            </seg>
            <seg n="c54a0fd8">
              Finansdepartementet och Socialdepartementet har nu en arbetsgrupp
              för att arbeta för att säkra den ekonomiska situationen för de
              mest utsatta pensionärerna. Vi gör inte som Socialdemokraterna.
              Vi gör inte en total skattesänkning för pensionärer, också för
              de rika. Det var inte vi som införde maxtaxan i äldreomsorgen,
              som gynnade de rika i första hand. Det var inte vi som införde
              maxtaxa i barnomsorgen, som gynnade de rika mest. När det gäller
              effekten för de pensionärer som har sämst ekonomisk situation,
              som skulle få en skattesänkning, för de behöver mer pengar i plånboken,
              är vi helt överens, Monica Green. Det är det regeringen jobbar
              på. Men vad blir konsekvenserna av en skattesänkning? Kostnaderna
              för hemtjänsttimmar ökar, och man kanske får lägre bostadstillägg.
              Det blir marginaleffekter, men det är något som Socialdemokraterna
              inte riktigt har förstått sig på.
            </seg>
          </u>
          <note type="speaker" n="9613c2f4">
            Anf. 44 MONICA GREEN (s):
          </note>
          <u who="monica_green_0b84cd" xml:id="i-e41efd29fd28756a-1" n="f833e436">
            <seg n="28491825">
              Herr talman! Cristina Husmark Pehrsson skyller naturligtvis på
              Socialdemokraterna, vilket hon ju ska göra enligt regelboken.
              Allt som är dåligt är sossarnas fel och allt som är bra är naturligtvis
              borgarnas förtjänst. Det har vi hört många gånger nu. Visst, det
              kan ni försöka påstå, men jag tror inte att folk går på det längre.
              Det gick i valrörelsen att försöka påstå att det var bättre med
              borgarnas politik men folk går inte på det längre. Och hur är
              det egentligen med jobben? Man försöker låta påskina saker. När
              vi ser statistiken från de senaste åren kan man inte ta åt sig
              äran av att det har blivit fler jobb. Nu vet vi att det var dubbelt
              så många som fick jobb 2006, alltså under vårt senaste år vid
              regeringsmakten, och hälften så många som fick nya jobb under
              2007, under ert första år vid regeringsmakten, håller inte det
              argumentet, Cristina Husmark Pehrsson. Du får försöka bättra på
              de argumenten.
            </seg>
            <seg n="d83afbf9">
              Sanningen är att pensionärernas ekonomi måste förbättras, och
              just nu försämras den ju i förhållande till allt som kostar i
              samhället. Det kostar väldigt mycket för pensionärerna med hyran,
              med maten, eftersom vi har en hög inflation och med att ha bil,
              om man har råd att ha bil. Det finns också många andra saker som
              har blivit fördyrade i samhället i samband med att inflationen
              nu tickar på.
            </seg>
            <seg n="0948d23c">
              Sedan är det klart att vi ska hålla pensionsöverenskommelsen
              och att generationerna ska följas åt. Det är ju en överenskommelse
              som vi har gemensamt, en överenskommelse som ni i och för sig
              var nära att gå ifrån i höstas. Vi har den överenskommelsen gemensamt,
              om att man ska följas åt. Så när det går bra för Sverige, vilket
              det har gjort nu ett antal år, det har ju varit internationell
              högkonjunktur och det har gått bra för Sverige, höjs lönerna,
              och då höjs också pensionerna. Det är inget som den borgerliga
              regeringen kan ta åt sig äran av utan det är något som vi har
              kommit överens om tillsammans i en pensionsöverenskommelse.
            </seg>
            <seg n="53a9988d">
              När det gäller de 160 000 pensionärer som i dag inte får ersättning
              som de är berättigade till tycker jag inte att ni har gjort tillräckligt.
              De behöver information. De behöver också hjälp med att söka. De
              behöver veta att de har rätt till det här bostadstillägget. Det
              är många som tycker att det är krångligt i dag, och det borde
              gå att göra förenklingar. Jag tycker att regeringen har ett mycket
              stort ansvar för att se till att det blir så.
            </seg>
            <seg n="ad525852">
              När sedan Cristina Husmark Pehrsson tycker att allt var fel på
              sossarnas tid, att det är vi som har gjort allt fel vill jag säga:
              Det är ju ni som har regeringsmakten nu. Rätta till det då! Se
              till att det blir rättvisare, och se till att inte klyftorna ökar.
              Det är det de gör i dag. Klyftorna ökar i dag. Vi har visserligen
              fler som kommer i arbete. Det är bra. Det gläds vi alla åt. Den
              stora tillströmningen kom ju 2006. Tyvärr kunde inte högkonjunkturen
              hålla i sig.
            </seg>
            <seg n="09029fa4">
              Vi ser nu orosmoln på himlen. Vi ser också att tillväxten mattas
              av, och orderingången har börjat minska. Det gäller att kunna
              styra ett land även i en lågkonjunktur. Det går an att göra det
              när det bara går uppåt. Då är det lätt att se till att göra reformer.
              Men det gäller att också klara av det i en lågkonjunktur.
            </seg>
            <seg n="58099be7">
              Hittills har det visat sig att ni valt att satsa på miljonärerna
              i stället för pensionärerna och att de ska komma långt senare.
            </seg>
          </u>
          <note type="speaker" n="8768e10a">
            Anf. 45 FREDRIK SCHULTE (m):
          </note>
          <u who="fredrik_schulte_8d0f7f" xml:id="i-6e631a51ceae131a-0" n="4e1dae1d" next="i-3d246d18cd5dcfe3-0">
            <seg n="b49804e7">
              Herr talman! Jag vill tacka Cristina Husmark Pehrsson så mycket
              för ett väldigt bra svar på en väldigt viktig och angelägen fråga.
            </seg>
            <seg n="74a98b8a">
              Det är två saker som jag skulle vilja belysa. Det är en sak som
              jag tycker är positiv och en sak som jag tycker är negativ med
              interpellationen som Monica Green har skrivit.
            </seg>
            <seg n="b93b2553">
              För att börja med det positiva tycks det nu vara så att Monica
              Green vill vara delaktig i det arbete som vi i alliansen håller
              på med för att förbättra för de mest utsatta i samhället. I det
              här fallet rör det sig om fattigpensionärer som är i väldigt stort
              behov av vårt stöd och vår hjälp.
            </seg>
            <seg n="640ba593">
              Den historiska gärningen hos Socialdemokraterna har snarast varit
              att uteslutande fokusera på den allmänna generella välfärden.
              Under de tre senaste föregående mandatperioderna har man fokuserat
              på bidragshöjningar för våra höginkomsttagare.
            </seg>
            <seg n="99f32463">
              Det är en politik som har inneburit att de som har varit mest
              utsatta har glömts bort. De har fallit bort ur det politiska medvetandet,
              och man har inte haft som ambition att förbättra för dem.
            </seg>
            <seg n="fa066574">
              Våra hemlösa har blivit fler, och våra fattigpensionärer har
              blivit fler. Människor i behov av mentalvård har lämnats åt sitt
              eget öde och har blivit fler. Samtidigt har man höjt bidragen
              för höginkomsttagare. Innan vi fick ett maktskifte kunde man som
              höginkomsttagare få 26 000 kronor i månaden i bidrag för att vara
              sjukskriven. Det är en politik som vi nu har ändrat på. Vi försöker
              fokusera mer på att ta hand om dem som är mest utsatta.
            </seg>
            <seg n="72d804c7">
              Jag kan bara hoppas att det är en bestående kursomläggning som
              Monica Green vill arbeta för att Socialdemokraterna kommer att
              anamma. Jag vill försäkra Monica Green om att hon har vårt stöd
              i att ta med sig detta till Socialdemokraternas förnyelsearbete,
              om det nu blir något sådant.
            </seg>
            <seg n="c2d67efd">
              Det andra är lite mer oroväckande. Det är att Monica Green på
              något sätt lyft bidragspolitiken till en ännu högre nivå. Man
              beklagar sig över att inte tillräckligt många människor söker
              ett bidrag som de faktiskt kan söka.
            </seg>
            <seg n="d2c8206b">
              Problemet utifrån Monica Greens perspektiv tycks inte vara att
              människor inte står på egna ben, att människor inte har ett ekonomiskt
              oberoende. Om man läser interpellationen tycks problemet vara
              att vi har en massa människor som kan söka bidraget men som inte
              gör det.
            </seg>
            <seg n="9cb3de49">
              Monica Greens problematisering innebär att det stora samhällsproblemet
              är att människor som kan söka bidrag inte gör det och att beroendet
              av staten inte är tillräckligt stort. Det är inte bara bidragsnivåerna
              som hon tycker är för låga. Nu är det till och med att själva
              beroendet av bidragen inte är tillräckligt.
            </seg>
            <seg n="54a58ce4">
              Herr talman! Detta slår tydligt fast att Socialdemokraterna är
              och förblir ett bidragsparti.
            </seg>
          </u>
          <note n="c9da0e5a">
            Anf. 46 GUNNAR AXÉN (m):
          </note>
          <u who="fredrik_schulte_8d0f7f" xml:id="i-3d246d18cd5dcfe3-0" n="4e1dae1d" prev="i-6e631a51ceae131a-0">
            <seg n="cee37351">
              Herr talman! Jag hade inte tänkt att ge mig in i debatten, men
              jag kunde inte låta blir när jag fick höra det som sades och läste
              Monica Green interpellation.
            </seg>
            <seg n="daa44b33">
              Vad som gör mig så förvånad är att det verkar som att Socialdemokraterna
              aldrig har styrt Sverige. Men det har man. Det har man gjort under
              många år. Man har fört landet in i den situation som vi var i
              före förra valet med ett omfattande utanförskap och en ekonomisk
              situation som såg väldigt risig ut.
            </seg>
            <seg n="3843c7b5">
              Så sent som för ett par månader sedan stod en partikamrat till
              Monica Green här i riksdagens talarstol och erkände att Socialdemokraternas
              ekonomiska politik klämde åt landets pensionärer.
            </seg>
            <seg n="fedec438">
              Nu förs det en helt annan politik. Vi har fått ett jobbskatteavdrag
              som ska kompensera för de merkostnader som människor har i samband
              med ett arbete. Det är ett jobbskatteavdrag som också syftar till
              att bryta utanförskap och få fler människor i arbete.
            </seg>
            <seg n="f2c21181">
              Vi ser också en markant effekt av jobbskatteavdraget. Under förra
              året var det 400 människor per dag som gick från utanförskap till
              arbete. Den effekt vi får när fler människor kommer i arbete leder
              också till att landet får en mycket bättre ekonomi.
            </seg>
            <seg n="09891217">
              Jag skulle vilja höra om ministern kan utveckla något vad det
              innebär för landets pensionärer att vi har fått så många fler
              människor i arbete i dag jämfört med tidigare och att så många
              människor gått från utanförskap till arbete.
            </seg>
            <seg n="8eda8274">
              Detta måste ha betydelse för landets pensionärer. Jag vill också
              veta vad alliansen kan göra för att satsa både på de pensionärer
              som har de minsta resurserna men också vad vi kan göra i övrigt
              för att garantera våra äldre en trygg ålderdom.
            </seg>
          </u>
          <note type="speaker" n="e1692692">
            Anf. 47 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-27" n="bd271308">
            <seg n="2ab715ee">
              Herr talman! Först vill jag rikta några kommentarer till Monica
              Green. Jag är ledsen om svaret inte var tillfyllest. Jag tycker
              att det ändå klart framgick att Försäkringskassan tar informationen
              på väldigt stort allvar. Man kommer att förtydliga blanketterna
              och förenkla dem.
            </seg>
            <seg n="48eb4077">
              Man kommer nu att skicka ut blanketter till alla de personer
              som i dag inte har bostadstillägg men som man tror skulle behöva
              det. Jag förstår inte om Monica Green vill att jag dessutom ska
              gå ut och knacka dörr och lämna över dem. Jag tycker att detta
              är tydliga och enkla blanketter. De skickas också till alla som
              man tror kan behöva bostadstillägg men som inte har sökt.
            </seg>
            <seg n="128b400d">
              Vi har en undersökning som visar varför människor inte söker.
              De tror inte att de får det om de bor i villa. De har sökt tidigare
              men har fått avslag, och så vidare. De har ett kapital bakom sig
              men som inte betyder samma inkomst. Det finns orsaker till varför
              alla inte söker. Självklart ska informationen bli bättre. Jag
              tycker att detta framgick väldigt tydligt i svaret till Monica
              Green.
            </seg>
            <seg n="92192383">
              När det gäller skattepolitiken handlar det inte alls om att skylla
              på den socialdemokratiska regeringen. Jag bara konstaterar att
              bostadstillägget för förtidspensionärer och ålderspensionärer
              följdes åt fram till den 1 januari 2005, och därefter skildes
              de.
            </seg>
            <seg n="87507add">
              Det är inte alls att skylla på den tidigare regeringen. Det är
              bara att konstatera att vi där fick en skiljelinje för hur mycket
              man tyckte att bostadstillägget skulle vara för förtidspensionärer
              och hur mycket man tyckte att det skulle vara för ålderspensionerade.
            </seg>
            <seg n="bb63a097">
              Denna regering höjde vilket Monica Green i sin interpellation
              felaktigt påstår inte har skett redan tre dagar efter regeringstillträdet
              bostadstilläggets nivå till 5 000 kronor. Det kan Monica Green
              i varje fall inte ifrågasätta. Vi höjde nivån för hyran i antalet
              kronor räknat för ålderspensionärer.
            </seg>
            <seg n="48f84857">
              Vi skriver också att vi återkommer till bostadstillägget för
              personer med sjuk- och aktivitetsersättning. Det är inte rimligt
              att den skillnaden och uppdelningen gjordes den 1 januari 2005.
            </seg>
            <seg n="ffdc1ebc">
              Vi är helt överens när det gäller den ekonomiska situationen
              för pensionärerna. Jag skulle ändå vilja göra en viss åtskillnad.
              Det handlar i första hand om de pensionärer som har det sämst
              ställt.
            </seg>
            <seg n="944bb26f">
              Jag har haft många samtal med pensionärsorganisationerna och
              senast häromdagen med SBF. De säger att de inte står bakom förslaget
              med 1 000 kronor till alla och också till rika pensionärer. De
              vill att vi ska fokusera på de pensionärer som har det sämst ställt.
              Där handlar det i första hand om ekonomiskt stöd i någon form.
              Det kan vara en höjning av bostadstillägg eller någonting annat.
              Det är precis det som regeringen nu arbetar intensivt med.
            </seg>
            <seg n="97eefbe8">
              Det går inte att bara säga: Sänk skatten för alla pensionärer
              och också för dem som har pengar och är rika. Jag tycker inte
              att det är så vi ska använda landets resurser i första hand. Vi
              ska använda dem för att se till att det är de pensionärer som
              har låga inkomster som ska kunna säkerställa sin ekonomiska situation
              och få mer pengar i plånboken.
            </seg>
            <seg n="c2e17c21">
              Vi får inte lura pensionärerna och bara säga: Nu får ni mindre
              i skatt och alltså mer pengar i plånboken. Det får andra effekter.
              Det handlar om vad jag får betala i hemtjänsttimmar. Taxan ökar
              när jag har mer pengar i plånboken. Jag kanske inte får lika mycket
              i bostadstillägg.
            </seg>
            <seg n="d0a5e271">
              Man ska inte lura landets pensionärer genom att enkelt gå ut
              och säga: Sänk skatten! Vi måste samtidigt tala om vad det blir
              för effekt av en sänkt skatt. Det innebär att vi ger med ena handen
              och tar med den andra. Det har landets pensionärer varit med om
              så många gånger. Vi måste hitta lösningar som ger ekonomiskt stöd
              till de mest utsatta som behöver det.
            </seg>
            <seg n="51777826">
              Samtidigt ska vi göra kraftfulla insatser för att ha folk i arbete,
              folk som betalar skatt och inte behöver försörjningsstöd eller
              sjukersättning. Det tycker jag är en ansvarsfull politik.
            </seg>
          </u>
          <note type="speaker" n="4f53a685">
            Anf. 48 MONICA GREEN (s):
          </note>
          <u who="monica_green_0b84cd" xml:id="i-e41efd29fd28756a-2" n="f833e436">
            <seg n="ada64995">
              Herr talman! Nu ska hjälpen komma till ministern. Nu ska de komma
              och rädda ministern så att hon inte ska stå ensam mot Monica Green.
              Order har gått ut om att nu måste vi se till att inte Cristina
              Husmark Pehrsson behöver ta debatten ensam.
            </seg>
            <seg n="cf727f5d">
              Vad är det som händer? Representanterna säger att jag påstår
              att folk ska leva mer på bidrag. Men vilken politik bedriver ni?
              Ska inte människor ha en högre pension? Vi bygger upp vår pension
              under livet. Ska vi då inte ha möjlighet att få en bra pension?
              Det viktiga är att människor till exempel får rätt till heltid,
              vilket ni inte jobbar för. Människor ska ha ett bra jobb under
              hela sitt liv. Det är då man får en bra pension sedan. Det är
              det vi måste jobba för. Vi måste se till att människor har det
              bra.
            </seg>
            <seg n="a010d216">
              De som i dag är berättigade ska väl åtminstone få chansen. Jag
              tycker att det är märkligt om de företrädare som går in i debatten
              plötsligt påstår att det bara är bra om de inte söker och de gott
              kan ha det som de har det. Jag tycker att det är trist med den
              människosynen.
            </seg>
            <seg n="ff043a28">
              Däremot ska vi vara glada över att vi har en god ekonomisk utveckling
              i det här landet, eller har haft fram tills nu, får man väl säga.
              Vi har haft en positiv utveckling under flera år. Vi har haft
              ordning och reda i ekonomin. Vi har sett till så att jobben kommer.
            </seg>
            <seg n="375971be">
              Återigen får jag väl påminna om att det 2006, vårt senaste år
              vid regeringsmakten, tillkom dubbelt så många nya jobb som det
              gjorde 2007. Det tillkom alltså hälften så många nya jobb under
              2007. Vi kan vara glada över att det tillkom nya jobb även 2007,
              men vi ser prognoserna för 2008, och nu trappas det redan av.
              Det är ju inte sant att jobbskatteavdraget skulle vara lösningen
              på allt. Det är tvärtom så att det inte har hjälpt. Det har bara
              blivit mindre inkomster till pensionärerna.
            </seg>
          </u>
          <note type="speaker" n="46332760">
            Anf. 49 FREDRIK SCHULTE (m):
          </note>
          <u who="fredrik_schulte_8d0f7f" xml:id="i-6e631a51ceae131a-1" n="4e1dae1d">
            <seg n="cc64fd1f">
              Herr talman! Jag tycker att ministern klarar sig mycket väl själv
              i debatten mot Monica Green. Jag är snarare här för att informera
              riksdagen och allmänheten som tittar på den här debatten om att
              Socialdemokraternas alternativ i svensk politik är och förblir
              ett alternativ för bidrag. I och med den här interpellationsdebatten
              har man också visat att man har flyttat bidragspolitik till ytterligare
              en nivå.
            </seg>
            <seg n="795f2c40">
              Socialdemokraternas lösning är och förblir densamma. Man vill
              bara värna den allmänna välfärden. Man vill satsa på högre bidrag,
              och speciellt högre bidrag för höginkomsttagare. Ni har glömt
              bort de mest utsatta. De hemlösa har blivit fler. Fattigpensionärerna
              har blivit fler. De som behöver mentalsjukvård har ni glömt bort
              och kastat ut på gatan under er tid vid makten.
            </seg>
            <seg n="c53d3d28">
              Vi vill fokusera på att ta hand om dem som verkligen är utsatta,
              de som verkligen är i behov av samhällets hjälp.
            </seg>
            <seg n="1102f767">
              Ni vill fortsätta i samma riktning. Ni vill knacka på LO-familjernas
              dörrar och ta tillbaka våra skattesänkningar. Ni vill återställa
              bidragen så att det inte lönar sig att arbeta. Och nu vill ni
              ånyo lägga en ny dimension till svensk bidragspolitik, nämligen
              att problematisera att inte tillräckligt många människor söker
              bidrag. Nu handlar det inte bara om att bidragsnivåerna är för
              låga. Nu vill Monica Green också införa dimensionen att för få
              söker dem. Bidragspolitiken ska bli ännu mer beroendeframkallande.
            </seg>
            <seg n="5d12b3b3">
              Min slutsats blir, och det tycker jag att vi alla ska ta med
              oss från den här debatten, att Socialdemokraterna är och förblir
              ett bidragsparti.
            </seg>
          </u>
          <note n="bfd7a961" type="speaker">
            Anf. 50 GUNNAR AXÉN (m):
          </note>
          <u who="gunnar_axen_cbd501" xml:id="i-6fafeac015f1d1ba-0" next="i-3d246d18cd5dcfe3-1" n="144bb939">
            <seg n="c9040b5a"/>
            <seg n="315dfc3e">
              Herr talman! Först vill jag säga till Monica Green att det är
              fritt fram för alla som vill delta i debatten och bidra till att
              föra debatten framåt för att utveckla Sverige och göra Sverige
              bättre.
            </seg>
            <seg n="2f8da6b2">
              Monica Greens partikamrat, Siw Wittgren-Ahl, finns här i kammaren.
              Hon stod faktiskt här i kammaren i december och förklarade att
              den skattenivå som Socialdemokraterna hade påfört landets pensionärer
              innebar att de klämdes åt. Det var ett väldigt tydligt erkännande
              av Siw Wittgren-Ahl. Jag skulle välkomna om Siw Wittgren-Ahl kom
              upp i talarstolen och förklarade vad som var tanken bakom den
              socialdemokratiska skattepolitiken som innebar att landets pensionärer
              klämdes åt. Det skulle jag vilja få ett svar på. Vill inte Siw
              Wittgren-Ahl gå upp i debatten och förklara detta kanske Monica
              Green kan göra det.
            </seg>
            <seg n="e8bc5108">
              Jag är tacksam för att få höra om de satsningar som regeringen
              har genomfört och planerar att genomföra för landets pensionärer
              som har de minsta ekonomiska marginalerna.
            </seg>
            <seg n="2fc3dea0">
              Jag är också glad över att vi kan konstatera att risken för att
              bromsen i pensionssystemet ska slå till inte finns i dag. Den
              var överhängande under Socialdemokraternas sista år vid makten.
              Det var så många människor som var arbetslösa och så många som
              var i utanförskap att det var en överhängande risk att pensionerna
              skulle minskas på grund av att bromsen i pensionssystemet skulle
              slå till. Den risken är nu undanröjd. I stället kan vi se fram
              emot stora ökningar av inkomstpensionen för landets pensionärer
              under de närmaste åren. Det är jag väldigt glad över. Jag vill
              tacka statsrådet för svaret och tydliggörandet om de satsningar
              som alliansen gör på landets pensionärer.
            </seg>
          </u>
          <note n="eb248bca">
            Anf. 51 SIW WITTGREN-AHL (s):
          </note>
          <u who="gunnar_axen_cbd501" xml:id="i-3d246d18cd5dcfe3-1" n="144bb939" prev="i-6fafeac015f1d1ba-0">
            <seg n="cc762313">
              Herr talman! Jag begärde ordet när jag hörde Moderaternas representant
              Fredrik Schulte prata om bostadsbidraget.
            </seg>
            <seg n="fccfacac">
              Först vill jag göra klart att pensionsuppgörelsen bygger på en
              uppgörelse mellan fem partier. När vi diskuterar det som ingår
              i uppgörelsen vill jag säga att Cristina Husmark Pehrsson har
              tillsatt en delegation som har att se över pensionsuppgörelsen.
              Den utdelning som pensionärerna får på grund av att så många jobbar
              ligger i pensionsuppgörelsen, som är en bra uppgörelse. Jag tycker
              att vi ska värna den.
            </seg>
            <seg n="b26bfc58">
              Därför oroar jag mig över att man ibland pratar om att vi ska
              värna garantipensionärerna. Då undrar jag om vi inte ska diskutera
              det i den gruppen. 127 000 har bara garantipension, men 808 000
              personer har en del av garantipensionen. Det är viktigt att vi
              har en bred uppgörelse om pensionerna. Det har betydelse för alla
              som ska gå i pension. Nu upplever jag att Moderata samlingspartiet
              skickar ut signaler om att ni är beredda att lyfta loss en del
              av detta. Jag hoppas verkligen inte att det är så.
            </seg>
            <seg n="b7a2dede">
              Cristina Husmark Pehrsson försökte förklara, att om man höjer
              pensionerna bara för garantipensionärerna, de 127 000, mister
              de en del av sitt bostadsbidrag, men det är också det mest träffsäkra
              för att se till att den gruppen pensionärer får ett bättre liv.
              Det har faktiskt även er finansminister uttryckt. Det är där han
              vill sätta in åtgärder.
            </seg>
            <seg n="bf6cc45e">
              Till sist, Gunnar Axén, jag känner inte igen det som du sade
              att jag skulle ha sagt. Det känner jag absolut inte igen. Jag
              ogillar att bli citerad när det dras ut ur sitt sammanhang så
              att man inte förstår det. Det är mig främmande att jag skulle
              ha uttryckt mig just så om gruppen pensionärer. Det måste ha varit
              i ett större sammanhang. Jag tar bestämt avstånd ifrån att det
              skulle vara på de grunderna som du står här och säger.
            </seg>
          </u>
          <note type="speaker" n="84c36161">
            Anf. 52 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-28" n="bd271308">
            <seg n="b3469563">
              Herr talman! Tack, Siw Wittgren-Ahl, för att du går upp och klarlägger
              detta. Jag håller helt med dig om att det är just bostadstillägget
              för pensionärer som är det mest träffsäkra för pensionärer och
              inte skattesänkningen. Det får precis den effekt som Siw Wittgren-Ahl
              säger. Då får man mer pengar i plånboken, och då kan bostadstillägget
              för pensionärer sjunka. Jag är väldigt glad över att Siw Wittgren-Ahl
              går upp och säger att vi är överens om det.
            </seg>
            <seg n="8f578aae">
              Vi är också överens om att värna pensionssystemet, och därför
              välkomnar jag att Socialdemokraterna nu också har kommit in i
              pensionsgruppen. Det är där vi ska diskutera den ekonomiska situationen
              för de mest utsatta pensionärerna. Vi är helt överens om det också.
            </seg>
            <seg n="cb2b57d5">
              Till Gunnar Axén vill jag säga att regeringen gör en kraftfull
              satsning på äldrepolitiken på många områden. När det gäller boendefrågorna
              vet vi att 14 00016 000 platser i särskilt boende försvann de
              sista åren. De håller nu på att byggas upp igen. Kvaliteten ska
              säkerställas, personalen ska ha god kompetens och vi ska öka valfriheten
              för den enskilde, för pensionärerna och de sjuka har inte haft
              den möjligheten.
            </seg>
            <seg n="3689a112">
              Monica Green säger att vi nu går in i en inte fullt så kraftig
              tillväxtsituation. Ja, men så är det sådant är livet. Det går
              upp, och det går ned. Då gäller det att man ser till att ha en
              ansvarsfull politik när man är på toppen och att se till att göra
              satsningar så att dalen inte blir så djup. Det är därför vi har
              gjort de kraftfulla satsningarna på jobben, för att säkerställa
              inte minst att det finns folk i sysselsättning som kan betala
              till pensionerna också när vi går in i en lågkonjunktur. Om vi
              inte hade fått upp sysselsättningen så hade vi i lågkonjunktur
              kommit ned i en djup dal, och då hade pensionärerna också drabbats
              genom påverkan på balanstalet och bromsen, precis som skulle ha
              hänt 2006.
            </seg>
            <seg n="07ba98fa">
              Men det viktigaste tycker jag ändå är att säga att många av dem
              som i dag är utsatta inte bara är utanför arbetslivet, utan de
              är sjuka. Många unga personer får aktivitetsersättning för resten
              av livet. Jag kan bara avslutningsvis citera vad Anna Hedborg,
              före detta socialdemokratisk socialförsäkringsminister, skriver
              i sin utredning: Kanske är unga med sjukersättning det tydligaste
              exemplet inom sjukförsäkringen på en situation där en dåligt fungerande
              försäkring leder till att de som verkligen har behov av den drabbas.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="c37baf06">
            14 § Svar på interpellationerna 2007/08:465, 467 och 474 om rehabiliteringskedja
          </note>
          <note type="speaker" n="2d1df1f3">
            Anf. 53 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-29" n="bd271308">
            <seg n="7d67aa92">
              Herr talman! LiseLotte Olsson och Jasenko Omanovic har frågat
              mig om jag avser att beakta remissinstansernas omfattande kritik
              och dra tillbaka förslaget om rehabiliteringskedjan. Vidare frågar
              LiseLotte Olsson mig om jag avser att vidta åtgärder för att tillsätta
              en parlamentarisk utredning som får återkomma med förslag till
              en förbättrad sjukförsäkring. LiseLotte Olsson har frågat mig
              om jag avser att vidta åtgärder för att inte allt fler ska tvingas
              söka socialbidrag. LiseLotte Olsson har även frågat om jag avser
              att vidta åtgärder för att kommunerna ska ersättas för ökade utgifter
              för försörjningsstöd som följd av införandet av tidsgränser i
              sjukförsäkringen och införandet av en rehabiliteringskedja.
            </seg>
            <seg n="c4231377">
              När alliansregeringen tillträdde i oktober 2006 hade 554 000
              människor sjuk- eller aktivitetsersättning. Detta var ett resultat
              av en oavbruten uppgång sedan mitten av 1990-talet. Uppgången
              har varit särskilt markant för yngre försäkrade och då i första
              hand för unga kvinnor.
            </seg>
            <seg n="458fb89c">
              Att tidigt hamna i ett utanförskap innebär för individen att
              denne successivt halkar efter i standardutvecklingen samtidigt
              som det medför stora samhälleliga kostnader. Det som gör det stora
              utanförskapet särskilt tragiskt är att många människor som försörjs
              via sjukersättningen uppger att de skulle kunna utföra arbete
              om de fick tillräckligt bra förutsättningar för det.
            </seg>
            <seg n="c9909212">
              Regeringens politik syftar till att minska detta stora utanförskap.
              Det ska ske genom att sjukskrivningsprocessen förbättras så att
              människors förmåga tas till vara och så att de som redan hamnat
              i utanförskap ska få stöd och hjälp att komma tillbaka i arbete.
            </seg>
            <seg n="61f0bcb6">
              Jag är väl medveten om att övergången till en mycket mer aktiv
              sjukskrivningsprocess ställer stora krav på Försäkringskassan,
              Arbetsförmedlingen, hälso- och sjukvården, arbetsgivare och många
              andra aktörer när de ska förändra sina arbetssätt och rutiner.
              Min utgångspunkt har dock i första hand varit den enskildes behov.
              Insatser måste göras betydligt tidigare än vad som hittills skett.
              Redan efter tre månaders sjukskrivning ökar risken annars att
              fastna i långtidssjukskrivning betydligt.
            </seg>
            <seg n="f5012933">
              För att underlätta för Försäkringskassan och andra aktörer har
              regeringen i sin proposition förskjutit tiden för när de nya bestämmelserna
              ska börja tillämpas i de många, långa sjukfall som redan pågår.
              Framför allt Försäkringskassan men även en del andra remissinstanser
              har önskat att vissa regler skulle förtydligas, och detta har
              även gjorts i den proposition som regeringen lämnat till riksdagen.
            </seg>
            <seg n="02d3e7c0">
              Regeringens reformer kommer enligt min mening sammantaget att
              innebära ett tidigare och mer effektivt stöd till den enskilde.
              Min bedömning är att antalet personer i utanförskap minskar som
              en följd av detta. Regeringen kommer givetvis att mycket noga
              följa dessa reformer för att försäkra sig om att regeringens målsättning
              om att få fler människor i arbete uppnås.
            </seg>
            <seg n="0888f45b">
              När det gäller LiseLotte Olssons fråga om en parlamentarisk utredning
              vill jag framföra att det är min ambition att tillsätta en sådan
              utredning så fort som möjligt.
            </seg>
          </u>
          <note type="speaker" n="f62bed9b">
            Anf. 54 LISELOTTE OLSSON (v):
          </note>
          <u who="liselotte_olsson_2a1f72" xml:id="i-61284d0423344812-0" n="b9a79a19">
            <seg n="338930dd">
              Herr talman! Jag vill börja med att tacka för svaret, eller rättare
              sagt svaren, på mina interpellationer. Det kanske kan verka konstigt
              att skriva tre interpellationer om i stort sett samma sak, den
              så kallade rehabiliteringskedjan, men anledningen till att jag
              gjorde det var att det förslaget, som inte var en färdig proposition
              när jag skrev interpellationerna, rymmer så mycket som är värt
              att diskutera.
            </seg>
            <seg n="51aa32e1">
              Det här förslaget har varit ute en tid, och det har väckt stor
              uppståndelse, för att uttrycka det milt. Människor som redan nu
              behandlats och far illa av systemet har reagerat. Många upplever
              en hopplöshet över sin situation. Det har till exempel startats
              någonting som kallas påskuppropet på nätet. Där skriver utsatta
              människor och beskriver sin hopplöshet över sin situation. Jag
              kanske kan rekommendera ministern att gå in och läsa kommentarerna
              om jakten, ifrågasättandet och de hårdare tag som sjuka upplever.
            </seg>
            <seg n="cc2953b2">
              Men mina interpellationer handlade inte om det allmänna, hopplösa
              läget för sjuka utan om just reaktionerna i remissvaren på den
              så kallade rehabkedjan. Att förresten kalla det för rehabkedja
              är verkligen en lek med ord, tycker jag, och ett försök att dölja
              vad det egentligen handlar om. LO kallar det i stället för utsorteringskedja,
              och även utfasningskedja har nämnts. Det tycker jag stämmer bättre
              med vad det handlar om i verkligheten.
            </seg>
            <seg n="07f349f0">
              I min första interpellation ställde jag frågan om statsrådet
              tänker beakta den massiva kritik som har kommit från remissinstanserna.
              Till exempel de stora fackliga organisationerna LO, TCO och Saco
              avvisar förslaget om att arbetsförmågan ska prövas mot hela arbetsmarknaden
              redan efter sex månader och menar att arbetsskyddet försvagas.
            </seg>
            <seg n="c395fcab">
              Socialstyrelsen ifrågasätter de snäva tidsgränserna och anser
              att det finns anledning att begrunda Försäkringskassans förutsättningar
              att, med rätt kvalitet och med nödvändig rättssäkerhet, klara
              den arbetsbörda som förändringen kan förväntas innebära.
            </seg>
            <seg n="f0e0c3a1">
              Sveriges Kommuner och Landsting, Försäkringskassan, Arbetsförmedlingen
              och regeringen själv tror att förslaget kommer att leda till ökat
              behov av försörjningsstöd eller socialbidrag. Arbetsförmedlingen
              är kritisk till förslaget och skriver att allt fler kommer att
              ramla mellan stolarna. För personer som är så sjuka att de inte
              kan jobba är Arbetsförmedlingen inte rätt stöd eftersom reglerna
              förutsätter att man står till arbetsmarknadens förfogande.
            </seg>
            <seg n="d81a4315">
              Tunga remissinstanser som Karolinska Institutet och Försäkringskassan
              är kritiska till att regeringen föreslår införande av en diagnosbaserad
              sjukpenning. Det är någonting som skulle innebära ett systemskifte
              inom svensk sjukförsäkring. Hittills har sjukpenningen utgått
              beroende på arbetsoförmåga eller arbetsförmåga och inte på vilken
              diagnos den försäkrade haft.
            </seg>
            <seg n="d7bdb765">
              Jag skulle kunna fortsätta den här uppräkningen en bra stund
              till, men huvudfrågan kvarstår: Hur mycket har regeringen lyssnat
              på kritiken?
            </seg>
            <seg n="c9e6a00a">
              Nu när propositionen har kommit kan vi se att det är dåligt med
              lyhördheten. Några smärre förändringar har det talats om, men
              jag hittar tyvärr inte så många i propositionen. Nu har jag inte
              lusläst den, för den kom ju i går, men det ser väldigt tomt ut,
              tycker jag.
            </seg>
            <seg n="fc52a18e">
              Grundförslagen ligger däremot fast. Arbetsförmågan i det befintliga
              arbetet ska prövas efter 90 dagars sjukskrivning. Från dag 91
              till och med dag 180 ska arbetsförmågan prövas mot andra sysselsättningar
              hos arbetsgivaren, och från dag 181 ska arbetsförmågan prövas
              mot hela arbetsmarknaden. Det betyder just det som alla som reagerat
              mot förslaget var rädda för, nämligen att den som är sjuk redan
              efter sex månaders sjukskrivning kan bli avstängd från sjukpenning
              om hon inte kan återgå till det egna arbetet eller till något
              annat arbete hos sin arbetsgivare.
            </seg>
          </u>
          <note type="speaker" n="a9cf2a24">
            Anf. 55 JASENKO OMANOVIC (s):
          </note>
          <u who="unknown" xml:id="i-bfc6e6d2e0783c72-30" n="8d241db2">
            <seg n="23356de7">
              Herr talman! Jag vill tacka ministern för svaret, eller rättare
              sagt: Jag vill tacka för konsten att uttrycka sig utan att svara
              på frågan.
            </seg>
            <seg n="47f39565">
              Vi diskuterar i dag rehabiliteringskedjan. Det förslag som lagts
              fram innebär det största systemskiftet någonsin som Moderaterna
              nu vill genomföra i socialförsäkringen. Förslaget har gått fram
              och tillbaka, och det har varit ett flyttande och ändrande under
              den tid remissinstanserna skulle yttra sig om det. Bland annat
              förekom påtryckningar från den moderata riksdagsgruppen, och även
              från andra, om att förslaget var alldeles för omfattande. Under
              tiden började man klippa och klistra i kedjan. En rehabiliteringskedja
              som man klipper och klistrar ihop har många svaga länkar, och
              när den brister är det den försäkrade som får lida för den moderata
              klippa-och-klistra-politiken.
            </seg>
            <seg n="7d27d41b">
              Vad säger remissinstanserna? Vi har inte tid, herr talman, att
              ta upp alla remissinstansers svar och all den kritik som kommit.
              Den är så omfattande att vi skulle behöva sitta här till på måndag
              och debattera allt som de sagt. Jag ska dock ta upp några exempel.
              Länsrätten i Skåne säger att även om individen har det yttersta
              ansvaret för sin egen rehabilitering finns det givetvis också
              ett ansvar hos berörda myndigheter. Hur det ansvaret fördelas
              framkommer emellertid inte.
            </seg>
            <seg n="b69297d4">
              Vad vill de säga med det? Jo, de säger att om någon ska ha möjlighet
              att överklaga ett myndighetsbeslut och länsrätten ska döma måste
              de veta vilket ansvar parterna har. Vad har den enskilde för ansvar,
              och vad har myndigheterna för ansvar? Det framkommer vad som är
              den enskildes ansvar, men det står inte klart och tydligt vad
              som är myndigheternas ansvar. Detta sägs av det svenska rättsväsendet.
              Vart är vi på väg? Vad leder det till om vi i ett demokratiskt
              land ska ha lagar och regler som säger vad som är den enskildes
              ansvar samtidigt som det inte framkommer vad som är statens och
              myndigheternas ansvar? Inte ens länsrätten kan tolka detta.
            </seg>
            <seg n="291521e2">
              Regelsystemet är komplicerat, otydligt, få individer kommer att
              förstå hur det fungerar. Man kan inte tro det, herr talman, men
              det är Svenskt Näringsliv som säger så. Nästa steg i kritiken
              gäller diagnosundantagen som nu ploppat upp utifrån klippandet
              och klistrandet. De diagnosundantagen kommer att skapa konflikter
              mellan olika intresseorganisationer, Försäkringskassan med flera.
              Detta tas upp av en så pass tung instans som Karolinska Institutet.
            </seg>
            <seg n="d86d554a">
              Till detta ska läggas att regeringen i den proposition som kom
              i går säger att Lagrådets yttrande saknar betydelse. Det sägs
              på jag tror det är s. 33. Lagrådets yttrande saknar betydelse
              när man inför en minskningsregel och sänker från 90 till 85 procent.
              Då saknar Lagrådet betydelse.
            </seg>
          </u>
          <note type="speaker" n="10898c9d">
            Anf. 56 GUNVOR G ERICSON (mp):
          </note>
          <u who="unknown" xml:id="i-cdc512bb7509537b-0" n="8d241db2">
            <seg n="db7ea8bd">
              Herr talman! I går kom så regeringen med förslaget En reformerad
              sjukskrivningsprocess för ökad återgång i arbete , det som brukar
              kallas rehabiliteringskedjan. Jag välkomnar att regeringen säger
              sig vilja förbättra möjligheterna att komma tillbaka i arbete,
              men när jag läser förslaget blir jag väldigt ledsen.
            </seg>
            <seg n="61e2ea2a">
              Det handlar om åtstramningar men inga lagstadgade rättigheter
              för människor att verkligen få hjälp. Om Maria, som varit sjuk
              i två månader, inte blivit kallad till ett möte mellan henne själv,
              Försäkringskassans handläggare och arbetsgivaren, vilka möjligheter
              har hon att kräva en sådan rätt? Om hon inte fått någon rehabiliteringsplan
              och inte vet hur hon ska göra för att få hjälp, på vilket sätt
              hjälper det henne att hon vet att hon efter sex månaders sjukskrivning
              ska prövas på hela arbetsmarknaden? Den oro hon känner gör det
              inte lättare att bli frisk.
            </seg>
            <seg n="4af86d58">
              Jag träffade ganska nyligen forskare vid Institutet för stressmedicin
              i Göteborg. De berättade om flera fall där Försäkringskassan ryckt
              bort ersättningen just när personerna varit på väg att blir bättre
              i sin rehabilitering. Det som regeringen kallar process för ökad
              återgång i arbete riskerar att bli ökad återgång i försörjningsstöd
              och till att stå med mössan i hand. Att människor ska få hjälp
              är A och O. Den synen delar nog regeringen, Cristina Husmark Pehrsson
              och jag, men det tycks finnas en avgrund mellan oss om hur vi
              ska göra det.
            </seg>
            <seg n="7418fee1">
              Det är dags att ändra hela systemet så att vi får en verklig
              arbetslivstrygghet i stället för att, som regeringen gör, dra
              åt tumskruvarna för enskilda individer. Det är det viktiga. Varför
              inte lyssna på den massiva kritik som framförts av remissinstanserna?
            </seg>
            <seg n="2301a74c">
              Jag undrar, beträffande den parlamentariska utredning som Cristina
              Husmark Pehrsson säger kommer snart och alla de åtgärder som föreslås,
              om vi kommer att ha någonting att göra i den parlamentariska utredningen.
              Jag återkommer till det i min egen interpellation lite senare
              i dag.
            </seg>
          </u>
          <note n="781305e9">
            Anf. 57 HELENA RIVIÈRE (m):
          </note>
          <u who="unknown" xml:id="i-5580183a38c45f05-0" n="8d241db2">
            <seg n="b5b69778">
              Herr talman! LiseLotte Olsson glider lite på referenserna när
              hon refererar till departementsskrivelsen och säger: Regeringen
              själv säger att Och sedan gör hon påståenden som är hennes egna.
            </seg>
            <seg n="bb4cba7a">
              Vad regeringen säger fick vi veta i går när propositionen kom.
              Där sägs att de som har viss arbetsförmåga bör komma i fråga för
              vissa lämpliga arbetsmarknadspolitiska insatser. Det skulle kunna
              handla om sådan samhällsnyttig sysselsättning som kan erbjudas
              inom ramen för jobb- och utvecklingsgarantins tredje fas, det
              vill säga kriterierna för sjukersättning blir mer distinkta. De
              som har viss arbetsförmåga kvar ska hänvisas till de nya arbetsmarknadspolitiska
              insatserna. Det är vad regeringen säger.
            </seg>
            <seg n="08c5b16d">
              Syftet med rehabiliteringskedjan är att undvika långa passiva
              sjukskrivningstider som bara gör det svårare att komma tillbaka.
              Det är som Vingåker och den symboliska klang som det remissvaret
              har. De säger att en förändring av sjukförsäkringen är nödvändig
              för vårt land. Och så är det.
            </seg>
            <seg n="2e802a36">
              Grundidén i Sverige är att människor försörjer sig själva genom
              arbete på arbetsmarknaden. Rehabiliteringskedjan innebär att Försäkringskassan,
              den sjukskrivne och arbetsgivaren genast gör upp en plan för återgång
              i arbete, utan att vänta på att alltför lång tid ska hinna gå,
              alltså så snart sjukdomen eller sviterna av skadan klingat av.
            </seg>
            <seg n="3d1525ef">
              Den som har förmåga att försörja sig själv ska inte ha någon
              ersättning från sjukförsäkringen. Det är vad Sjukförsäkringsutredningen
              underströk, att man ska befinna sig i rätt försäkring. Är man
              sjuk ska man vara i sjukförsäkringen, och är man inte längre sjuk
              ska man gå över till Arbetsförmedlingen. I bästa fall går det
              smidigt. I andra fall får man vara arbetslös ett tag.
            </seg>
            <seg n="a4b9e8fd">
              Sjukförsäkringen är ingen bank där man har egna pengar innestående.
              Man har inte rätt att ta ut det man har bidragit till om det är
              mot reglerna. Alla bidrar till sjukförsäkringen med sitt arbete
              och sina skatter. Har man inte rätt till ersättning, enligt de
              regler som försäkringen kräver, så har man inte. Att bo i glesbygd
              eller att vara 60-plus ger inte rätt till sjukersättning. Så är
              det.
            </seg>
            <seg n="ed8bd4e4">
              Jag stannar där, herr talman.
            </seg>
          </u>
          <note type="speaker" n="5d229bf7">
            Anf. 58 SOLVEIG ZANDER (c):
          </note>
          <u who="solveig_zander_bb1f11" xml:id="i-c433630c1ed134c3-0" n="e81d42fc" next="i-f33c73437343b92f-0">
            <seg n="44ab8ffd">
              Herr talman! Jag måste säga att det är en oerhört bra debatt.
              Cristina Husmark Pehrssons svar var väldigt uttömmande och bra.
              Det uppskattar jag verkligen. Äntligen händer något radikalt inom
              socialförsäkringsområdet, när vi ska få en ny sjukskrivningsprocess.
            </seg>
            <seg n="14b88561">
              Det är beklagligt att oppositionen har negativa saker att säga
              om detta när man vet hur förhållandena är i dag. Vi vet att människor
              inte får någon hjälp av sin arbetsgivare. Vi vet att människor
              inte får kontakt med Försäkringskassan, och vi vet att människor
              förtidspensioneras utan att ha fått en möjlighet till rehabilitering.
              Då är det detta som man från oppositionen vill hålla fast vid.
              Man vill inte se den möjlighet som den nya sjukskrivningsprocessen
              ger med tydliga gränser för vad arbetsgivaren har för ansvar och
              vad som sedan ska ligga på Försäkringskassan.
            </seg>
            <seg n="7b9a5adc">
              Det är beklagligt anser jag. Hur är det just nu? Och hur var
              det när Socialdemokraterna regerade Sverige? Jo, då blev 140 personer
              per dag förtidspensionerade. Jag tycker inte att det är någon
              bra tid att se tillbaka på. Ska vi se in i framtiden så är väl
              syftet med det här att färre personer ska bli förtidspensionerade,
              och fler personer ska få hjälp och rehabilitering.
            </seg>
            <seg n="543370bf">
              Jag har också läst remissvaren, som interpellanterna hänvisar
              till. Och vi fick en tidning så sent som i går, Dagens Socialförsäkring.
              Ett avsnitt inleds så här:
            </seg>
            <seg n="2178d137">
              Remissinstanserna tycks i huvudsak eniga. Regeringens ambition
              att sjukskrivna ska få tydligare och bättre stöd att återgå i
              arbete är bra.
            </seg>
            <seg n="18fb4d51">
              Sedan står det: Man säger på olika sätt att det är bra att arbetsförmågan
              prövas tidigare och noggrannare än i dag och att sjukskrivna också
              ska få bättre stöd att återkomma i arbete.
            </seg>
            <seg n="c8bfae9b">
              De synpunkterna, bland annat, har oppositionen glömt att redovisa
              när de nu försöker klanka ned på ett förslag som är oerhört bra
              när det gäller att titta på den enskilda människans möjligheter
              och rättigheter.
            </seg>
            <seg n="daf2242f">
              Jag undrar bara: Vad har oppositionen för förslag för att förbättra
              det sjukförsäkringssystem vi har i dag? Jo, att man ska gå tillbaka
              till det vi hade tidigare, det som inte fungerade med att arbetsgivaren
              skulle skriva utredningar till Försäkringskassan. Det fungerade
              inte. Det vill oppositionen att vi ska gå tillbaka till. Jag beklagar
              detta, och jag säger återigen: Hur kan det friskaste landet i
              världen ha det högsta sjuktalet utan att man vill göra någonting
              åt det? Jag uppskattar att vi i alliansen jobbar hårt med de här
              frågorna, och jag ser framtiden an med mycket stor tillförsikt.
            </seg>
          </u>
          <note n="8b58bb78">
            Anf. 59 GUNNAR AXÉN (m):
          </note>
          <u who="solveig_zander_bb1f11" xml:id="i-f33c73437343b92f-0" n="e81d42fc" prev="i-c433630c1ed134c3-0">
            <seg n="243ec962">
              Herr talman! LiseLotte Olsson från Vänsterpartiet representerar
              ett av de stödpartier som under många år stödde den socialdemokratiska
              regeringen, som fullständigt struntade i att satsa på rehabilitering
              och i stället prioriterade långa passiva sjukskrivningar. Man
              prioriterade att förtidspensionera bort människor, ställa människor
              i utanförskap.
            </seg>
            <seg n="c08df496">
              140 personer per dag, varje dag, året om, förtidspensionerades
              bort i hopplöshet, i utanförskap. Inte minst förtidspensionerades
              många mot sin vilja. Många som ville komma tillbaka till arbetsgemenskapen,
              men som inte fick den möjligheten, tvingades ut i förtidspension
              av Socialdemokraterna och deras stödpartier, Miljöpartiet och
              Vänsterpartiet.
            </seg>
            <seg n="697934f2">
              Det verkar som om LiseLotte Olsson har missat själva poängen
              med sjukpengen. Människor som saknar arbetsförmåga, helt eller
              delvis, ska givetvis ha sjukpeng och tidiga aktiva rehabiliteringsinsatser
              i stället för långa passiva sjukskrivningar. De människor som
              har arbetsförmåga ska givetvis ha ett arbete. Där har nu alliansregeringen
              visat på väldigt goda resultat. Vi bryter utanförskap. Vi får
              fler människor i arbete. I dag är det faktiskt fler människor
              som har arbete i Sverige än någonsin tidigare. 400 människor per
              dag gick från utanförskap in på arbetsmarknaden under förra året.
            </seg>
            <seg n="7c5f7f34">
              Med fler människor i arbete blir inte minst ekonomin för landets
              kommuner mycket bättre. LiseLotte Olsson oroar sig i sin interpellation
              för att det kanske skulle kunna bli något fler människor som kan
              behöva försörjningsstöd.
            </seg>
            <seg n="7d664b2a">
              Det har vi inte sett än, snarare tvärtom. I och med att fler
              människor nu får arbete är det färre människor än tidigare som
              är i behov av försörjningsstöd. LiseLotte Olsson undrar: Ska man
              kompensera kommunerna om det skulle bli någon mer som skulle behöva
              ha försörjningsstöd? Ja, men sanningen är den att det nu, när
              vi har rekordmånga människor i arbete, flödar in skatteintäkter
              till landets kommuner.
            </seg>
            <seg n="58a61ee2">
              Kommunernas ekonomi är väldigt god. Den är så god att finansminister
              Anders Borg till och med har varnat kommunerna för att sätta lite
              för mycket sprätt på de här pengarna. Det är pengar som givetvis
              ska användas till investeringar i vår välfärd och satsningar på
              vård, skola och omsorg. Men det är så mycket pengar som kommer
              in i landets kommuner i dag att det är viktigt att man kanske
              inte går för fort fram eller för hårt fram med alla satsningar.
            </seg>
            <seg n="e0b9df1b">
              Men jag måste ställa en fråga till LiseLotte Olsson. Låt oss
              säga att vissa åtgärder möjligen på marginalen skulle kunna leda
              till att någon mer människa skulle behöva försörjningsstöd. Då
              säger LiseLotte Olsson att man ska kompensera kommunerna för detta.
              Men i konsekvens med det, LiseLotte Olsson, undrar jag: Tycker
              LiseLotte Olsson att vi nu ska börja dra in miljard efter miljard
              från landets kommuner, eftersom de får så mycket mer skatteintäkter
              som ett direkt resultat av att fler människor är i arbete? Fler
              människor är i arbete i dag än någonsin tidigare i Sverige.
            </seg>
          </u>
          <note type="speaker" n="30f4cd8d">
            Anf. 60 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-31" n="bd271308">
            <seg n="55313d6e">
              Herr talman! Jag håller med. Det är en spännande och viktig debatt
              vi har nu. Jag tycker att vänsterblocket pratar sig varmt för
              det som har varit och ingenting nytt. Från alliansens sida har
              vi en annan verklighetsbild än den ni har.
            </seg>
            <seg n="b3d28125">
              Jag och regeringen har en verklighetsbild som stämmer precis
              med det vi har hört: 550 000 personer i förtidspension. 140 personer
              om dagen under tio år blev förtidspensionerade. Många var unga
              och många kvinnor. Vi har över 100 000 personer som är i längre
              sjukskrivningar. Rehabilitering lyste med sin frånvaro.
            </seg>
            <seg n="82869bd4">
              Jag vet inte hur många gånger i denna kammare jag som riksdagsledamot
              har kämpat för att ge företagshälsovården muskler men fått nej
              från vänsteralliansen. Nu satsar vi pengar på rehabilitering och
              företagshälsovård. 3,4 miljarder kronor satsar denna regering,
              också för att göra det möjligt speciellt för kvinnor som har smärtor
              i rörelseapparaten, är utslitna eller har en lättare psykisk ohälsa.
              Den här satsningen kommer till stånd den 1 juli i år.
            </seg>
            <seg n="0a75627c">
              Samverkan mellan myndigheterna har varit urdålig. De personer
              som kom i sjuk- och aktivitetsersättning eller förtidspension
              fick 64 procent i ersättning, inte tillgång till arbetslivsinriktad
              rehabilitering, ingen tillgång till arbetsmarknadspolitiska aktiviteter,
              och det var och är ett sakligt skäl för uppsägning. Prata inte
              med mig om att förändra arbetsrätten! Ni skickade ut 550 000 personer
              i förtidspension. Det var ett sakligt skäl för uppsägning. Under
              tiden hände ingenting i sjukskrivningsprocessen. Rehabiliteringen
              lyste med sin frånvaro.
            </seg>
            <seg n="bee06bae">
              Jag undrar ifall jag har samma bild av verkligheten som ni har.
              Då går jag till den utredning som Socialdemokraterna själva tillsatte,
              egentligen tvärtemot vad riksdagen ville ha när man ville ha en
              parlamentarisk utredning. Då tillsatte man denna. Den tidigare
              socialförsäkringsministern Anna Hedborg, socialdemokrat, har kommit
              med en utredning. Jag ber er läsa detta! Detta är en sanning som
              ni kanske inte vill känna till. Jag kan inte se något positivt
              med dagens sjukförsäkring i denna.
            </seg>
            <seg n="33b89a24">
              Det står bland annat så här: Att studera hur sjukskrivningen
              i praktiken har hanterats i Sverige blir i stor utsträckning en
              studie i misslyckanden. Det största misslyckandet är resultatet,
              ett sjuktal i världstopp som följer arbetsmarknadsläget snarare
              än sjukligheten och ett i över 30 år stadigt, permanent, stigande
              utanförskap och utslagning.
            </seg>
            <seg n="a98a78ba">
              Anna Hedborg skriver vidare: Aktiva insatser av olika slag kommer
              ofta mycket sent eller inte alls, och för många innebär sjukskrivning
              en nedstigning i ett svart hål.
            </seg>
            <seg n="298877cf">
              Var detta något bra med den sjukförsäkring som Socialdemokraterna
              med stödpartiet hade? Jag frågar mig.
            </seg>
            <seg n="282e48af">
              Läs denna utredning! Ni kommer inte att finna något argument
              för att det var bättre förut.
            </seg>
            <seg n="0e6d080b">
              I den här utredningen som jag fick för ett år sedan står det
              väldigt mycket klokt som jag och alliansen har tagit till oss,
              fast det kommer från en socialdemokrat. Hon kan, ser och vågar
              visa på vad som är fel i dag. Därför tycker jag att det är fegt
              av Socialdemokraterna att inte inse, att inte gå ut och erkänna
              hur mycket tokigheter som fanns.
            </seg>
            <seg n="a9158a15">
              I denna utredning föreslås kortare steg till ett friskare liv
              och att ha kontrollstationer. Mycket av detta finns nu i den proposition
              som har förelagts riksdagen. Stöder ni inte detta, är ni kritiska
              mot detta är ni själva kritiska mot den utredning ni tillsatte
              och den person ni tillsatte att ansvara för den utredningen.
            </seg>
          </u>
          <note type="speaker" n="e070136d">
            Anf. 61 LISELOTTE OLSSON (v):
          </note>
          <u who="liselotte_olsson_2a1f72" xml:id="i-61284d0423344812-1" n="b9a79a19">
            <seg n="06983975">
              Herr talman! Jag ska börja med att säga att jag inte är socialdemokrat,
              ifall någon hade trott det. Jag är vänsterpartist. Vi var med
              och stödde vissa saker under den förra mandatperioden, saker som
              jag inte tänker stå här och försvara, för det var mycket som inte
              var bra. Där har du en viss poäng i det du säger.
            </seg>
            <seg n="77049ddd">
              Men det som händer nu och det vi diskuterar i dag är propositionen,
              förslaget. Det är ert förslag. Det är regeringens förslag, och
              det är det vi diskuterar i dag. Ni kan inte klara er undan med
              att tala om hur hemskt det var förr i tiden. Det som kommer att
              hända om det här genomförs kommer att sopa undan allt som var
              förut. Man kan inte tro att ett sådant här dåligt förslag ska
              kunna existera, få finnas i Sverige. Så är det.
            </seg>
            <seg n="906f080a">
              Men det som jag skulle hålla med om också är att vi har olika
              verklighetsbeskrivningar från högersidan och från vänstersidan.
              Därför är det bra att ni ska göra era tusen besök i verkligheten.
              Ni verkar inte ha någon förankring i verkligheten. Välkommen och
              se hur det är för vanliga människor, hur sjuka upplever den här
              situationen!
            </seg>
            <seg n="f14c0e4d">
              Jag tänkte egentligen inte bemöta de andra som har gått in som
              försvarsadvokater, eller vad man ska kalla det för, i den här
              debatten. Men jag har några kommentarer i alla fall.
            </seg>
            <seg n="564215b9">
              Helena Rivière säger att jag glider när jag berättar om regeringens
              syn på eventuellt behov av försörjningsstöd. Om jag då läser ur
              propositionen som kom i går undrar jag vem det är som glider.
              Där säger man: Bland de som vid denna tidpunkt saknar arbetsförmåga
              kan även finnas personer som behöver ansöka om ekonomiskt bistånd
              från socialtjänsten. Det är era egna ord. Det är inget som jag
              har hittat på, där jag har glidit eller läst i någon konstig skrift
              eller så.
            </seg>
            <seg n="94bc3057">
              När det gäller remissinstanserna är det inget jag har hittat
              på. Sveriges Kommuner och Landsting, Försäkringskassan och andra
              tunga remissinstanser säger att förslaget kommer att resultera
              i ökat behov av försörjningsstöd och därmed en övervältring av
              kostnaden till kommunerna.
            </seg>
            <seg n="e897819e">
              Jag har inte fått något riktigt klargörande av hur ni ser på
              det här, att människor kommer att bli tvungna att söka socialbidrag
              för att överleva, att man måste vara beroende av försörjningsstöd
              för att man är för sjuk för att kunna ha ett jobb. Jag har inte
              fått någon riktig förklaring från er hur ni ser på det och vad
              det är för människosyn som döljer sig i sådana idéer.
            </seg>
            <seg n="58713092">
              Jag tycker att det är fruktansvärt. Det är cyniskt: Du klarar
              inte av ett jobb. Du är för sjuk. Ajöss! Goodbye ! Gå och sök
              bidrag någon annanstans! Det bryr inte vi oss om, bara vi får
              bra siffror. Bara statistiken ser bättre ut kan vi göra vad som
              helst.
            </seg>
            <seg n="181425a8">
              Precis vad som helst är det här förslaget om rehabiliteringskedjan,
              utsorteringskedjan. Det handlar om att sortera ut människor från
              arbetslivet, från en trygg försörjning. Hur kan ni försvara det?
            </seg>
          </u>
          <note type="speaker" n="fd9a0817">
            Anf. 62 JASENKO OMANOVIC (s):
          </note>
          <u who="unknown" xml:id="i-bfc6e6d2e0783c72-32" n="8d241db2">
            <seg n="edc705a6">
              Herr talman! Jag får börja med att jag är helt döv på ena örat,
              men jag känner att jag pratar för döva öron på den andra sidan.
              Vi pratar om den kritik som har framkommit från samtliga remissinstanser.
              Det är som Solveig Zander säger. Det här är en så radikal förändring
              och en sådan försämring från det som inte fungerar riktigt bra
              till något ännu sämre. Ingen pratar om att just det här förslaget
              kommer att dra åt sig kritik. Nej, inte en millimeter, för att
              inte säga en meter, kritik.
            </seg>
            <seg n="8806a43d">
              Det här är en så radikal förändring. Riksrevisionen kritiserade
              faktiskt Försäkringskassan i sin senaste rapport för att de har
              jättedåliga kontakter med arbetsgivare. Nu gör man förändringar
              och förenklingar i det. Nu ska individen vara länken mellan arbetsgivare
              och Försäkringskassan, så Försäkringskassan slipper ha någon kontakt.
              Nu ska individen själv springa mellan arbetsgivare och Försäkringskassan
              med olika intyg, så det blir enklare.
            </seg>
            <seg n="a5949647">
              Herr talman! Man ser att inte något når fram av all den kritik
              från alla remissinstanser som har kommit. Det når inte ända fram
              till departementet. Man har kommit med kritik. Till och med den
              moderata riksdagsgruppen har kritiserat minskningsregeln. Man
              inför den ändå, lite mindre än det var tänkt från början. Då hävdar
              man att det Lagrådet säger är oegentligt och ointressant. Det
              saknar betydelse.
            </seg>
            <seg n="446566a2">
              Det är anmärkningsvärt att vi har ett rättsväsende som säger
              att det här är så otydligt att vi inte kommer att kunna döma utifrån
              det. Vi kommer inte att kunna hjälpa den försäkrade i en situation
              där han eller hon överklagar beslut från myndigheten. Det bryr
              man sig inte om. Och när man ändrar säger man dessutom att Lagrådet
              inte är så mycket att bry sig om, det saknar betydelse. Det är
              mycket anmärkningsvärt.
            </seg>
            <seg n="1cff0171">
              TCO har gjort en sammanställning. Jag vet inte om ministern har
              läst den. Det är remissinstans efter remissinstans som säger att
              det här inte är något bra förslag. Men ministern vill inte höra
              det. Det ministern svarar på LiseLottes fråga om en parlamentarisk
              utredning är att det kommer att tillsättas en. Först sätter vi
              det här i sjön, sedan kan vi ha en parlamentarisk utredning.
            </seg>
            <seg n="bcca5cbf">
              Vad ska man utreda då, när man, som Solveig Zander säger, har
              gjort en radikal förändring? Vad finns det kvar att utreda parlamentariskt?
              Kanske vi sätter oss vid bordet och fikar någon gång. Det kan
              man göra ändå.
            </seg>
          </u>
          <note type="speaker" n="b9b67eed">
            Anf. 63 GUNVOR G ERICSON (mp):
          </note>
          <u who="unknown" xml:id="i-cdc512bb7509537b-1" n="8d241db2">
            <seg n="0aee0f51">
              Herr talman! Det är en mycket intressant debatt som kanske lite
              grann visar den vattendelare som går mellan olika sätt att se
              på vilket system vi ska ha. Jag blir något förvånad när man pratar
              om att vi bara vill gå tillbaka till ett system som vi har haft
              förut. Så enkelt är det inte.
            </seg>
            <seg n="cecf84c4">
              Helena Rivière sade att man ska göra upp en plan genast. Ja,
              men om så inte sker, vad har då den enskilde för laglig rätt att
              kräva att så sker? Om det står det inget i förslaget.
            </seg>
            <seg n="eb9b6f09">
              Det här är inte heller så svart eller vitt som Helena Rivière
              påstår. Är man sjuk ska man ha sjukförsäkring, är man arbetslös
              ska man gå till Arbetsförmedlingen. Väldigt många har komplexa
              problem. De kanske delvis har arbetsförmåga. Vart går man då?
            </seg>
            <seg n="b33d7f64">
              Regeringens politik har bidragit till att fler och fler inte
              omfattas av trygghetssystemen i dag. Det är det som är problemet.
              Solveig Zander lyssnade tydligen inte när jag pratade om arbetslivstrygghet,
              ett förslag som egentligen borde intressera Centern. Jag sade
              i inledningsrundan, och jag upprepar det igen, att det är dags
              att ändra hela systemet så att vi kan få en verklig arbetslivstrygghet
              i stället för att, som regeringen nu gör, dra åt tumskruvarna
              för enskilda individer så att de hamnar ännu längre ned i det
              svarta hålet, Cristina Husmark Pehrsson. Jag tycker att trygghetssystemen
              måste bygga på en tro på människan, inte på misstro.
            </seg>
            <seg n="7b0c375a">
              De 3,4 miljarder som ni säger att ni satsar tas av pengar som
              dras in från Försäkringskassan. Rehabiliteringen är inte bara
              sjukvård. Det borde Cristina Husmark Pehrsson veta lika bra som
              jag, eftersom vi båda är sjuksköterskor. Rehabilitering är även
              arbetslivsrehabilitering, och det kan inte sjukvården hjälpa till
              med.
            </seg>
          </u>
          <note n="e7a20dbf">
            Anf. 64 HELENA RIVIÈRE (m):
          </note>
          <u who="unknown" xml:id="i-5580183a38c45f05-1" n="8d241db2">
            <seg n="c227aeaa">
              Herr talman! Det är faktiskt så, LiseLotte Olsson, att du glider
              därför att du bara tar med halva meningen ur propositionen. Det
              står nämligen: Bland de som vid denna tidpunkt det vill säga efter
              18 månaders förlängd sjukpenning saknar arbetsförmåga det hoppade
              du över kan även finnas personer som behöver ansöka om ekonomiskt
              bistånd från socialtjänsten. Så står det.
            </seg>
            <seg n="c1cc8d09">
              LiseLotte Olsson är emot försörjningsstöd. Hon menar att den
              som inte är sjuk men inte hittar något arbete på hemmaplan inte
              ska behöva söka arbete. Men LiseLotte Olsson är för att dessa
              personer ändå ska försörjas, bara försörjningen kallas någonting
              annat.
            </seg>
            <seg n="05e9ddc0">
              Cristina Husmark Pehrsson sade att Vänstern talar sig varm för
              det som har varit, och det är precis vad jag också tycker. I kritiken
              refererar ni till de långa passiva sjukskrivningstider som har
              varit och menar att det är normen för hur det ska vara.
            </seg>
            <seg n="17d471ea">
              Jag upprepar att alla de som behöver sjukförsäkringen därför
              att de är sjuka har intresse av att de som inte längre är sjuka
              inte längre belastar sjukförsäkringen. Syftet med rehabiliteringskedjan
              är som jag sade att undvika långa, passiva sjukskrivningstider
              som bara gör det svårare att komma tillbaka.
            </seg>
          </u>
          <note type="speaker" n="7fd9488a">
            Anf. 65 SOLVEIG ZANDER (c):
          </note>
          <u who="solveig_zander_bb1f11" xml:id="i-c433630c1ed134c3-1" n="e81d42fc" next="i-f33c73437343b92f-1">
            <seg n="2f4eb82f">
              Herr talman! När nu förslaget att förändra socialförsäkringsområdet
              kommer att gå igenom är jag övertygad om att det kommer att bli
              bättre för alla som är sjukskrivna och för alla som kommer att
              bli sjukskrivna också. Jag är övertygad om det, och jag bygger
              mina antaganden på det som bland annat står i den tidning som
              jag läste ur tidigare, Dagens Socialförsäkring. Där står nämligen
              att många av remissinstanserna också framhåller att det är mycket
              på gång inom ohälsoområdet, till exempel det försäkringsmedicinska
              beslutsstödet, en rehabiliteringsgaranti, en mer aktiv företagshälsovård
              och metoder för att bedöma arbetsoförmåga.
            </seg>
            <seg n="19a052c8">
              Sedan står det också att helhetsbilden saknas. Och det förstår
              jag, eftersom det är olika propositioner som kommer och man inte
              ser dem tillsammans. Men som den försvarsadvokat jag utnämndes
              till att vara vill jag säga att de förvaltningsrättsliga domstolar
              vi har i vårt land ju är till för att tolka de underlag till lagar
              som finns för att bygga rättspraxis, och det är det som kommer
              att tydliggöra, som alltid med nya lagförslag, vad man ska rätta
              sig efter.
            </seg>
            <seg n="92ec1dc4">
              Sedan sägs det också att många kommer att behöva få socialbidrag.
              Då undrar jag kort och gott: Hur många förtidspensionerade är
              det i dag som behöver få socialbidrag? Hur många av dem är det
              som inte kommer att behöva det tack vare att de förslag som alliansen
              nu lägger fram kommer att leda till jobb så att de kan försörja
              sig bättre?
            </seg>
          </u>
          <note n="76c68321">
            Anf. 66 GUNNAR AXÉN (m):
          </note>
          <u who="solveig_zander_bb1f11" xml:id="i-f33c73437343b92f-1" n="e81d42fc" prev="i-c433630c1ed134c3-1">
            <seg n="95737101">
              Herr talman! LiseLotte Olsson säger nu att hon inte vill försvara
              den politik som Vänsterpartiet stödde under tidigare mandatperioder.
              Jag kan förstå det. 140 nya förtidspensionärer per dag är ingenting
              att vara stolt över. Nu är det bara Socialdemokraterna som står
              kvar och försvarar den politik och den ordning som rådde tidigare.
            </seg>
            <seg n="cfa660b7">
              Visst kan det vara så att ytterligare någon människa kan komma
              att behöva försörjningsstöd under en kortare period. LiseLotte
              Olsson säger att då måste kommunerna kompenseras. Men jag frågade
              LiseLotte Olsson om det är på det sättet. I konsekvens med att
              regering och riksdag genomför reformer för att få fler människor
              i arbete har fler människor än någonsin tidigare ett jobb i dag.
              Skattemiljarderna flödar in i kommunerna. Kommunernas ekonomiska
              läge är mycket gott. Jag undrar om LiseLotte Olsson i konsekvens
              med vad hon säger om försörjningsstödet vill dra in de pengarna
              till staten. Jag fick inget svar på frågan, men ett uteblivet
              svar är också ett svar. Jag kan inte tolka det som något annat
              än att Vänsterpartiet vill dra in ett antal miljarder kronor från
              landets kommuner med allt vad det skulle innebära för vår gemensamma
              välfärd i kommunerna. Var ska de pengarna sparas in någonstans?
              Det är ett besked som måste skrämma många.
            </seg>
            <seg n="1697b85d">
              Ta del av den utredning och de skrifter som Anna Hedborg har
              tagit fram, Jasenko Omanovic. De kanske inte fyller en meter i
              bokhyllan men i alla fall en halvmeter. Där pekar man på de problem
              som finns i dag med många människor som är fast i långtidssjukskrivningar
              och förtidspensioner, men man pekar också på möjliga lösningar.
              Det är lösningar som nu också genomförs för att bryta utanförskap
              och få tillbaka människor i arbetsgemenskap.
            </seg>
          </u>
          <note type="speaker" n="9a3db28c">
            Anf. 67 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-33" n="bd271308">
            <seg n="0d49fefa">
              Herr talman! Vad är det som är sämre? Vad är det som är så bra
              i dag att det vi nu föreslår gör det sämre? Vad är det som är
              dåligt? Jag ska ge en kort genomgång av rehabiliteringskedjan
              så att fler än kammarens ledamöter får möjlighet att reflektera.
            </seg>
            <seg n="84051fe0">
              Vi satsar 3,4 miljarder kronor på en rehabiliteringsgaranti och
              på företagshälsovård så att företagshälsovården får muskler att
              också bedriva sjukvård. Det gör vi tillsammans med arbetsmarknadens
              parter efter en uppmaning från LO och Svenskt Näringsliv. Vi kommer
              att i första hand satsa på kvinnors diagnoser, lättare psykisk
              ohälsa och smärtor i rörelseapparaten. Vi kommer att ha en aktiv
              sjukskrivningsprocess. I dag är sjukskrivning under första året
              indelat i sju steg. För att gå vidare till steg nummer två måste
              man ha passerat nummer ett. Om vi tittar på dem som fortfarande
              är sjukskrivna efter ett år är 70 procent kvar i steg ett. Ingenting
              händer. De blir bortglömda, inga kontrollstationer, och snart
              ringer vi inte ens till våra arbetskamrater och frågar hur de
              mår. Ingen rehabilitering.
            </seg>
            <seg n="f40f9996">
              Det har framförts kritik över att det efter sex månader ska ske
              en prövning mot hela arbetsmarknaden. Ja, om det finns arbetsförmåga.
              Är man sjuk ska man fortsatt ha sjukpenning. Så enkelt är det.
            </seg>
            <seg n="b419e000">
              Det verkar som att interpellanterna tror att detta är något nytt.
              De tre stegen som vi nu inför är precis samma som dagens sju steg.
              Det kanske ni inte har förstått. Vi gör tre steg av de sju stegen.
              Sedan sätter vi kontrollstationer emellan för att den sjuke inte
              ska bli bortglömd. Annars är det precis samma som dagens sju steg.
              Om ni tycker att detta är så förfärligt och dåligt måste ni ha
              tyckt att Försäkringskassans sju steg också var förfärligt och
              dåligt.
            </seg>
            <seg n="31286ae3">
              Låt mig säga vad som händer vid steg nummer fem i dag och det
              kan inträffa efter tre veckor. Jag vill bara påminna om det. Om
              det visar sig att den försäkrade på grund av sjukdom inte kan
              gå återgå till det arbete den försäkrade sedan tidigare har ska
              Försäkringskassan bedöma arbetsförmågan mot alla på arbetsmarknaden
              normalt förekommande arbeten. I begreppet normalt förekommande
              arbeten ligger att Försäkringskassan inte bara ska göra bedömningen
              av arbetsförmågan i förhållande till de arbeten som finns i direkt
              anslutning till den försäkrade. Försäkringskassan hör här! ska
              göra bedömningen mot hela den svenska arbetsmarknaden. Detta betyder
              att bedömningen inte ska begränsas till den lokala eller regionala
              arbetsmarknaden. Bedöms den försäkrade kunna klara ett normalt
              förekommande arbete finns ingen rätt till sjukpenning.
            </seg>
            <seg n="32940f58">
              Detta är ingenting som Moderaterna eller alliansregeringen har
              uppfunnit. Detta är steg nummer fem i de föreskrifter som ni har
              till Försäkringskassan. Jag har kontrollerat detta med Försäkringskassan.
              Det är normalt förekommande arbetsuppgifter på hela svenska arbetsmarknaden.
              Det finns ingenting som säger när detta ska införas. Det kan införas
              efter i praktiken tre veckor.
            </seg>
            <seg n="b5ff9d96">
              Alliansregeringen tycker att detta är för tidigt. Därför ger
              vi de anställda en tidsfrist på sex månader. Vi stärker arbetsrätten
              med något alldeles nytt, nämligen att om man mot förmodan, efter
              alla konstens regler och försök, inte kan komma tillbaka till
              sin vanliga arbetsgivare på grund av det helt enkelt inte går
              ska man ha rätt till att med sjukpenning söka andra arbetsuppgifter.
              I dag behöver man vara arbetslös eller uppsagd för detta.
            </seg>
            <seg n="d219bb5d">
              Vi inför en lag om rätt till tjänstledighet efter sextolv månader.
              Det finns inte i dag. Den anställdes arbetsrätt stärks genom att
              man får rätt att ta tjänstledigt från den gamla arbetsgivaren
              för att pröva nya arbetsuppgifter. Det är stor skillnad. Dessutom
              tar vi bort den obligatoriska ettårsprövningen i fråga om utanförskap
              och sjuk- och aktivitetsersättning ett sakligt skäl för uppsägning.
            </seg>
          </u>
          <note type="speaker" n="a3fb3d6b">
            Anf. 68 LISELOTTE OLSSON (v):
          </note>
          <u who="liselotte_olsson_2a1f72" xml:id="i-61284d0423344812-2" n="b9a79a19">
            <seg n="88700cca">
              Herr talman! Tack för svaret.
            </seg>
            <seg n="eb8df969">
              Gunnar Axén tolkar mitt svar som en viss potentat läser en skrift,
              även kallad Bibeln. Nu tänker jag inte gå in mer på det. Det får
              kanske bli en egen speciell debatt om de frågorna någon annan
              gång.
            </seg>
            <seg n="33ee297b">
              Jag är inte emot försörjningsstöd, Helena Rivière, men jag är
              emot att den som är sjuk ska behöva söka socialbidrag. Jag tycker
              att om man är sjuk ska man ha rätt till sjukpenning punkt slut.
              Det är det som framgår av förslaget om jag nu inte läste hela
              meningen, men det blev tydligt då Helena läste meningen nämligen
              att man vid denna tidpunkt saknar arbetsförmåga. Alltså att man
              inte kan jobba, saknar arbetsförmåga och är sjuk. Då hänvisas
              man till att söka ekonomiskt bistånd. Så står det tydligt och
              klart på s. 97 i propositionen.
            </seg>
            <seg n="320bb6dc">
              Helena sade i ett tidigare inlägg att socialförsäkringarna inte
              är en bank där man kan ta ut pengar som man önskar. Det är verkligen
              ingen som har påstått det. Socialförsäkringssystemet är en försäkring
              som vi alla har betalat till och som man måste kunna lita på fungerar
              när man är sjuk och behöver den. Det som kommer att hända nu är
              att man inte litar på att försäkringen fungerar. I och med det
              slår man sönder tilltron till välfärden. Det är skrämmande.
            </seg>
            <seg n="9e3bdaba">
              Minuterna går fort på slutet, men jag vill ändå kommentera svaret
              om en parlamentarisk utredning. Jag fick ett luddigt svar.
            </seg>
            <seg n="4054a73f">
              När kommer denna utredning? Min första interpellationsdebatt
              med ministern var hösten 2006. Då sades det att direktiven var
              på gång och att utredningen skulle komma. Vi behöver en parlamentariskt
              brett förankrad utredning där vi kan jobba med dessa frågor. Det
              är många som har krävt det. Facken har krävt det. Saco gick ut
              med ett pressmeddelande i går och sade att det nu får vara slut
              på lappande, lagande, fixande och donande. Vi måste ha en helhetssyn
              på socialförsäkringen så att folk vet vad som gäller.
            </seg>
          </u>
          <note type="speaker" n="62654a4d">
            Anf. 69 JASENKO OMANOVIC (s):
          </note>
          <u who="unknown" xml:id="i-9c5caeb9bda90c74-0" n="8d241db2">
            <seg n="b2de2ff8">
              Herr talman! Som jag sade: klipp och klistra. Det ser vi nu igen
              när ministern försvarade det som fortfarande gäller i dag. Det
              finns dessa tre eller sju steg. Vid steg fem ska efter tre veckor
            </seg>
          </u>
          <note n="44792648">
            (Statsrådet CRISTINA HUSMARK PEHRSSON (m): Kan!)
          </note>
          <u who="unknown" xml:id="i-27130ca6dd8fe84f-0" n="8d241db2">
            <seg n="58eddd4a">
              kan efter tre veckor ersättningen upphöra.
            </seg>
            <seg n="1fdfef79">
              Det nya förslaget sätts i gång på grund av att det var långa
              sjukskrivningar. Nu plötsligt är det tre veckor som gäller
            </seg>
          </u>
          <note type="speaker" n="b9c05bd3">
            (Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-34" n="bd271308">
            <seg n="d4fa2042">
              Men inget förslag.)
            </seg>
            <seg n="b739e7ff">
              Frågan är vad det är som egentligen gäller. Hur mycket har man
              klippt och klistrat för att anpassa efter från vilket håll det
              blåser? Det är återigen ett anmärkningsvärt förslag som ligger
              på riksdagens bord. Vill ministern ta tillbaka förslaget?
            </seg>
            <seg n="f6b6ef8a">
              Nästa fråga är den som LiseLotte Olsson ställde om en parlamentarisk
              utredning, nämligen hur försäkringen ska se ut.
            </seg>
            <seg n="143bfb52">
              Det finns tre saker som alla remissinstanser påpekar. Tidsgränserna
              är för snäva. Regelverket är för krångligt. Sedan är det undantagen:
              Det är diagnos sjukpenning, inte arbetsförmåga. På grund av detta
              bör ministern överväga att ta tillbaka förslaget.
            </seg>
          </u>
          <note type="speaker" n="bac20700">
            Anf. 70 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-35" n="bd271308">
            <seg n="f62cd09d">
              Herr talman! Låt mig göra detta klart nu på slutet. I den här
              regeringen lyssnar vi på remissinstanserna. Vi har tagit intryck,
              och därför har vi också gjort förändringar vad det gäller tidsgränserna.
              De sjukfall som pågår före den 1 juli kommer inte att omfattas
              av rehabiliteringskedjan förrän den 1 januari. Man behöver heller
              inte söka om förlängd sjukpenning.
            </seg>
            <seg n="fd602530">
              Jag förstår att man inte har hunnit läsa propositionen utan fortfarande
              hänger vid med departementsskrivelsen, för den är roligare att
              debattera. Vi har klarlagt en del, tagit bort diagnoser och gjort
              tydliga undantag och förtydliganden, inte minst i enlighet med
              vad man har sagt från Försäkringskassan.
            </seg>
            <seg n="7ade2428">
              Jag tycker att det är viktigt att lyssna på remissinstanserna.
              Det kanske inte interpellanterna tycker.
            </seg>
            <seg n="62764476">
              Jag vill kort också rätta till ett litet missförstånd. I dag,
              med dagens regler, kan man prövas mot hela arbetsmarknaden redan
              efter tre fyra veckor. Vi tycker att det är för tidigt. Därför
              inför vi en tidsgräns på först sex månader. Vi ger också de anställda
              en förstärkt arbetsrätt genom en tjänstledighetslagstiftning enligt
              vilken man ska pröva om det är totalt omöjligt att gå tillbaka.
              3040 procent av de sjukskrivna kvinnorna säger att de har arbetsförmåga
              om de får pröva andra arbetsuppgifter eller annat arbete. Det
              blir ett halvårs skillnad jämfört med i dag.
            </seg>
            <seg n="a114abde">
              Kom inte och säg att det blir hårdare regler! Hårdare regler
              tycker jag att det är när man inte ger företagshälsovård eller
              rehabilitering och ställer människor i långa sjukskrivningar.
              Anna Hedborg säger att det är en väntan i ett svart hål ingenting
              händer och ingen frågar efter mig. Efter ett år får man ett brev
              från Försäkringskassan om obligatorisk prövning mot SA. Man ställs
              utanför med 64 procents ersättning. Det blir inga arbetsmarknadspolitiska
              åtgärder, ingen rehabilitering, och det är ett sakligt skäl för
              uppsägning. Jag tycker att det är det mest inhumana man kan göra.
            </seg>
            <seg n="6b765067">
              Vi måste i stället hjälpa människor till aktivitet och se till
              att de får rätt stöd och hjälp. Vi ska vara säkra på att de som
              är sjuka fortfarande kommer att få sin sjukpenning. Det behöver
              vi aldrig vara oroliga för. Men vi ska inte förtidspensionera
              bort människor i utanförskap. Detta är en kedja och en rehabiliteringsinsats
              som jag och regeringen är mycket stolta över att kunna presentera.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="53a92946">
            15 § Svar på interpellationerna 2007/08:466 och 513 om rehabiliteringskedjan
            och jämställdheten
          </note>
          <note type="speaker" n="6d8a69a1">
            Anf. 71 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-36" n="bd271308">
            <seg n="afe75e29">
              Herr talman! LiseLotte Olsson har frågat mig vilka åtgärder jag
              avser att vidta för att göra en analys av förslaget ur jämställdhetssynpunkt.
              LiseLotte Olsson har även frågat mig om jag avser att vidta några
              åtgärder för att rehabiliteringskedjan inte ska strida mot riksdagens
              uppsatta jämställdhetspolitiska mål. Siw Wittgren-Ahl har frågat
              mig om jag är beredd att ta några initiativ för att förhindra
              att rehabiliteringskedjans konsekvenser minskar jämställdheten.
            </seg>
            <seg n="fec1f775">
              Jag har för avsikt att svara på båda interpellationerna i ett
              sammanhang.
            </seg>
            <seg n="901c752e">
              Det övergripande målet för jämställdhetspolitiken är att kvinnor
              och män ska ha samma makt att forma samhället och sina egna liv.
              Detta mål omfattar givetvis även arbetet med att minska ohälsan.
            </seg>
            <seg n="84ec8a4a">
              Jag kan i dag konstatera att kvinnors arbetsliv och hälsa är
              ojämlikt i förhållande till männens. Under den senaste tioårsperioden
              har antalet sjukskrivna kvinnor ökat mycket kraftigt, och kvinnorna
              utgör nu omkring två tredjedelar av alla långa sjukskrivningar.
              Några verkningsfulla åtgärder vidtogs inte för att minska ohälsan.
              Regeringen har inte accepterat denna situation och har därför
              tagit initiativ till en rad åtgärder för att minska ohälsan och
              hjälpa människor tillbaka i arbete.
            </seg>
            <seg n="968f3751">
              Regeringen presenterade i budgetpropositionen för 2008 ett samlat
              åtgärdspaket för att skapa fler vägar tillbaka till arbete. I
              åtgärdspaketet ingår bland annat satsningar på en rehabiliteringsgaranti
              och en utvecklad företagshälsovård. Som ett led i detta åtgärdspaket
              har regeringen presenterat förslag till en förändrad sjukskrivningsprocess
              med preciserade tidsgränser för de olika momenten vid prövningen
              av arbetsförmågan och med en tydligare utgångspunkt i individens
              förmåga och behov.
            </seg>
            <seg n="99b99564">
              Siw Wittgren-Ahl menar att regeringen endast ställer krav på
              kommuner och landsting att finna andra arbetsuppgifter till den
              som inte kan gå tillbaka till sitt ordinarie jobb. Detta stämmer
              inte. Arbetsgivarens rehabiliteringsansvar påverkas inte av regeringens
              förslag. Detta framgår tydligt av regeringens förslag. För de
              personer som behöver byta arbete ska givetvis Arbetsförmedlingen
              ge den enskilde stöd och hjälp att komma tillbaka i arbete.
            </seg>
            <seg n="30a9ca74">
              Det är regeringens uppfattning att de samlade satsningarna kommer
              att leda till ett mer effektivt stöd till kvinnor som på grund
              av sjukdom inte kan arbeta. Regeringen ser därmed arbetet med
              att minska ohälsan som en viktig del i arbetet med att uppnå målet
              för jämställdhetspolitiken.
            </seg>
          </u>
          <note type="speaker" n="d38c9234">
            Anf. 72 LISELOTTE OLSSON (v):
          </note>
          <u who="liselotte_olsson_2a1f72" xml:id="i-a3cad463350757cb-0" n="b9a79a19" next="i-8925c789e5dc12ee-0">
            <seg n="3065983d">
              Herr talman! Jag vill förstås börja med att tacka Cristina Husmark
              Pehrsson för svaret trots att jag tycker att jag får lite dåliga
              svar på mina frågor.
            </seg>
            <seg n="799433c1">
              Regeringen har lagt fram förslag i skrivelserna Ny rehabiliteringskedja
              och Ettårsgräns för sjukpenning och införande av förlängd sjukpenning
              , och nu kommer propositionen, som heter En reformerad sjukskrivningsprocess
              för ökad återgång i arbete . Det är förresten ett väldigt tjusigt
              namn på ett systemskifte.
            </seg>
            <seg n="60c80722">
              Man föreslår där historiska försämringar av sjukförsäkringen.
              Just detta diskuterade vi i förra debatten, där både Jasenko och
              jag försökte få ministern att ta till sig den massiva kritik som
              har framförts mot dessa förändringar i sjukförsäkringen.
            </seg>
            <seg n="ec0a196b">
              Eftersom kvinnor är sjuka i större utsträckning än män under
              2007 var 60 procent av dem som fick sjukpenning eller sjuk- och
              aktivitetsersättning kvinnor betyder detta förstås att kvinnor
              kommer att bli hårt drabbade när reglerna i utsorteringskedjan
              träder i kraft. Det är precis som Sveriges Kommuner och Landsting
              säger i sitt remissvar: Även om förslagen i sig är könsneutrala
              är dess effekter det inte.
            </seg>
            <seg n="501e2302">
              Regeringen skriver i sin egen remiss att förslagen kommer att
              öka behovet av försörjningsstöd, och det vidhåller man även i
              propositionen. Det är precis det vi diskuterade i förra debatten
              här.
            </seg>
            <seg n="8b149672">
              Jag vill citera ur Göteborgs stads remissvar: Eftersom kommunernas
              kostnader för försörjningsstöd väntas öka är det rimligt att anta
              att det är kvinnor som i högre utsträckning än män kommer att
              bli tvungna att ansöka om försörjningsstöd hos kommunen. En kvinna
              är inte berättigad till något försörjningsstöd om hon är sambo
              eller gift med en person som har lön. Med andra ord finns det
              stor risk för att förslaget kommer att få betydande negativ inverkan
              på samhällets arbete för att undanröja de ekonomiska skillnaderna
              mellan kvinnor och män.
            </seg>
            <seg n="d1a96d13">
              Jag tycker att det är anmärkningsvärt att ni i högerregeringen
              lägger fram ett sådant förslag samtidigt som ni i en läpparnas
              bekännelse säger att målet för jämställdhetspolitiken är att kvinnor
              och män ska ha samma makt att forma samhället och sina liv. Jag
              förstår inte hur ni får det att gå ihop. En kvinna som är beroende
              av sin partner för att äta och bo vilken möjlighet har den kvinnan
              att forma sitt eget liv?
            </seg>
            <seg n="e0834ea9">
              En av de stora bristerna i förslaget är att det saknas ett könsperspektiv
              i konsekvensanalysen. Det strider i sig mot regeringens egen plan
              för jämställdhetsintegrering och även mot ett tidigare riksdagsbeslut
              om att offentliga utredningar är skyldiga att väga in och analysera
              hur de förslag man lägger fram påverkar jämställdheten mellan
              kvinnor och män. Återigen måste jag fråga hur ni har tänkt. Varför
              gör ni inte det ni ska?
            </seg>
            <seg n="6c3674fe">
              Det finns heller inget i arbetsgruppens arbete som visar att
              man har tänkt och tittat på vad det kan bero på att fler kvinnor
              än män är sjuka. Det enda man föreslår är hårdare tag och mer
              piska mot enskilda sjuka, som i många fall är just kvinnor.
            </seg>
            <seg n="8ad63954">
              Ett av förslagen i utsorteringskedjan är införande av diagnosbaserad
              sjukpenning. Regeringen pekar ut diffusa diagnoser psykiska diagnoser
              och olika muskelsjukdomar, till exempel ryggvärk som sjukdomar
              som i framtiden inte ska berättiga till sjukpenning mer än sex
              månader eller sjukersättning. Enligt all tillgänglig statistik
              vet vi att kvinnor mycket oftare än män har just dessa diagnoser
              och därför kommer att drabbas av försämringarna i större utsträckning.
            </seg>
            <seg n="183ee6bb">
              Då undrar jag åter: Varför har ni inte gjort någon könsanalys
              av konsekvenserna av det här förslaget? Det är något som även
              JämO har efterfrågat i sitt remissvar.
            </seg>
            <seg n="556ee9a5">
              Jag undrar: Varför gör ni inte det i era förslag?
            </seg>
          </u>
          <note n="1ee39951">
            Anf. 73 SIW WITTGREN-AHL (s):
          </note>
          <u who="liselotte_olsson_2a1f72" xml:id="i-8925c789e5dc12ee-0" n="b9a79a19" prev="i-a3cad463350757cb-0">
            <seg n="31c993b1">
              Herr talman! Jag har också väckt en interpellation i samma ämne
              som LiseLotte. I min interpellation lyfter jag fram frågorna om
              att en arbetsgrupp som har jobbat med rehabiliteringskedjan anser
              att kommuner och landsting förväntas finna fler alternativa arbetsuppgifter
              för dem som inte kan gå tillbaka till jobbet. Det är utgångspunkten
              för min fråga till ministern om varför man tror att kommuner och
              landsting skulle ha fler arbetsuppgifter än andra företag.
            </seg>
            <seg n="7f417c6c">
              Eftersom det är arbetsguppen som säger så och det går ut i remissen
              tolkar jag det givetvis som att om man är anställd i den privata
              sektorn och inte kan gå tillbaka till jobbet ska man få ett jobb
              inom den offentliga sektorn.
            </seg>
            <seg n="49e7dfc7">
              Ministern skriver att de som behöver byta arbete ska gå till
              Arbetsförmedlingen som ska ge den enskilde stöd och hjälp.
            </seg>
            <seg n="d6a1e125">
              Vi har ju haft den här dialogen skriftligen förut.
            </seg>
            <seg n="3ecd31b3">
              Jag undrar hur den hjälp ska se ut som man får när man kommer
              till Arbetsförmedlingen. Det är bra att ministern kartlägger hur
              man vill att rehabiliteringskedjan ska se ut. Det är ju viktigt
              för alla som finns på arbetsmarknaden.
            </seg>
            <seg n="51fa518b">
              När Svea efter sex månaders ryggvärk inte kan omplaceras på sitt
              jobb, vem är det då som ser till att Svea kommer till jobbet?
              Svea som har ont i ryggen kanske kan ta sig till Arbetsförmedlingen.
              Men hur går det med Lisa, 37 år, som är manodepressiv? Hon kanske
              inte kan komma till Arbetsförmedlingen. Hon kanske inte har den
              sjukdomsinsikten. Vilken hjälp och vilket stöd får hon?
            </seg>
            <seg n="8b6217ca">
              Det är de frågorna vi ställer. Hur ska detta fungera i verkligheten?
            </seg>
            <seg n="ea27484f">
              Det är omsorgen om människor som råkar bli sjuka som vi oroas
              över och de signaler om ett, tre och sex år som har gått ut. Kan
              ministern säga: Ni som är allvarligt sjuka kommer inte att slås
              ut efter två, tre år? Om ni inte blir friska kommer ni i framtiden
              att få en sjukpension som ni kan leva på.
            </seg>
            <seg n="70f3a575">
              Är det vad de samlade förslagen går ut på? Det finns ingen bortre
              parentes i sjukförsäkringen och kommer aldrig att finnas. Det
              kommer att finnas ett sjukförsäkringssystem som gör att vi kan
              få en framtida pension om vi inte klarar de krav som finns på
              arbetsmarknaden. Vi kan alla ramla och behöva samhällets hjälp
              och stöd.
            </seg>
            <seg n="0270643a">
              Göteborgs kommun och samtliga remissinstanser har pekat på att
              det saknas en jämställdhetsanalys i ert förslag till rehabiliteringskedja.
              Jag tycker inte att jag får några bra svar om att ni har kommit
              med ändringar.
            </seg>
            <seg n="c40d45ab">
              De flesta remissinstanserna säger att det är ett hastigt, slarvigt
              förslag. Det ska träda i kraft alldeles för snabbt. Man har inte
              gjort någon jämställdhetsanalys och man har inte gjort någon ekonomisk
              analys. Nu säger ministern och det tycker jag är roligt att man
              har tagit intryck av kritiken och därför har kartlagt och klarlagt
              en del. Nu skulle jag vilja höra lite mer om det.
            </seg>
            <seg n="4227662f">
              Vad har ni tagit intryck av när det gäller till exempel jämställdhetspolitiken?
              Det har vi jobbat med så mycket i riksdagen när det gäller ekonomisk
              självständighet mellan män och kvinnor. Man ska inte vara beroende
              av den man är gift med. Det tycker inte vi. Jag tror inte att
              Cristina Husmark Pehrsson heller tycker att man ska vara det.
            </seg>
          </u>
          <note type="speaker" n="ead86c1d">
            Anf. 74 SOLVEIG ZANDER (c):
          </note>
          <u who="solveig_zander_bb1f11" xml:id="i-0d9a35e20590daec-0" n="e81d42fc">
            <seg n="bb8237ac">
              Herr talman! Jag tycker att det är bra att interpellanterna tar
              upp jämställdhetsfrågan inom sjukvården och inom socialförsäkringsområdet.
              Det behöver vi mer av. Mitt centerkvinnohjärta gläder sig.
            </seg>
            <seg n="bee4cb5a">
              Vi kan ju undra varför så många kvinnor är förtidspensionerade.
              Skälet till det är att de inte i tillräckligt god tid har fått
              den sjukvård de behöver.
            </seg>
            <seg n="fd3d956e">
              Vi vet att kvinnor i dag behandlas på annat sätt än männen i
              sjukvårdsapparaten. Det är ett av skälen till att kvinnor får
              långa sjukskrivningar och därmed har svårare att återgå till jobbet
              och därför blir förtidspensionerade. Med all önskvärd tydlighet
              uppmärksammades det i en tv-serie under vårvintern där centerpartisten
              och skådespelerskan Solveig Ternström framför allt lyfte upp frågan
              om hjärtproblem hos kvinnor och att kvinnor behandlas på ett annat
              sätt än män.
            </seg>
            <seg n="c2884c94">
              Vi har också haft en debatt här i kammaren om jämställdhet inom
              sjukvården.
            </seg>
            <seg n="4c366e6e">
              Det nya förslaget inom sjukvårdsprocessen innebär att man ska
              få en snabbare hjälp. Det kommer att göra att färre kvinnor hamnar
              i sjukskrivning. Det är en oerhört viktig och central del i förslaget.
              Det vill jag understryka.
            </seg>
            <seg n="2417b512">
              De flesta kvinnor arbetar inom den offentliga sektorn det kan
              vi dessvärre inte komma ifrån. Vi hoppas väl alla att det ska
              ändras så att även de kommer in i det privata näringslivet. Ett
              av problemen var att nystartsjobben som vi införde förra året
              inte var riktade till den offentliga sektorn och kommunerna. Nu
              är de det. Det innebär att kvinnor får en annan möjlighet att
              återgå till jobb i den sektor som de har verkat i och där de har
              stora kunskaper. Det betyder att kommunerna och landstingen får
              en skyldighet att se till att dessa kvinnor får den anpassning
              till arbetslivet som de behöver för att komma tillbaka. Det är
              en viktig del i jämställdhetsarbetet.
            </seg>
            <seg n="69d37a7a">
              De åtgärder som alliansen vidtar måste vi se i sin helhet. Vi
              kan inte titta på varje enskild reform, utan vi måste se helheten.
              Om vi ser helheten med nystartsjobben, det som vi gör för att
              förhindra långa sjuskrivningar, rehabgarantin och att företagshälsovården
              ska komma in på ett tidigare stadium förstår vi att man har sett
              till kvinnorna och insett att det framför allt är de som kommer
              att få hjälp av den nya sjukskrivningsprocessen.
            </seg>
            <seg n="b6ccc7bb">
              Jag uppskattar att ni har tagit upp jämställdhetsproblematiken.
              Jag hoppas att ni har sett i betänkandet att det står att mot
              bakgrund av att många långtidssjukskrivna nu kommer att kräva
              en mycket större insats från Arbetsförmedlingen har man också
              från regeringens sida insett att det kommer att vara ett behov
              av ökade resurser till Arbetsförmedlingen för att man ska kunna
              ge hjälp. Det är väl också att titta på jämställdheten och kvinnornas
              behov i det här sammanhanget.
            </seg>
            <seg n="092102de">
              Vad tycker oppositionen att man skulle kunna göra? Jag har inte
              hört något bra förslag.
            </seg>
          </u>
          <note type="speaker" n="0a650c79">
            Anf. 75 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-37" n="bd271308">
            <seg n="c4a0a204">
              Herr talman! Jag tycker också att det här är viktiga frågor och
              en viktig debatt.
            </seg>
            <seg n="7bb08f18">
              Den tidigare regeringen och majoriteten har sagt sig ha en könsanalys
              i sjukskrivningsprocessen och de jämställdhetspolitiska målen
              för ögonen. Hur kan det då se ut som det gör? Det hjälper alltså
              inte att bara ha jämställdhetspolitiska mål eller en könsanalys
              om det inte leder till några förändringar.
            </seg>
            <seg n="a562f97a">
              Vi vet, som vi hörde Solveig Zander säga, att 6064 procent av
              dem som är förtidspensionerade eller långtidssjukskrivna är kvinnor.
              Är man förtidspensionerad får man 64 procent i ersättning, som
              ni alla vet. Det är sakligt skäl för uppsägning. Man blir kvar
              i en fattigdomsfälla.
            </seg>
            <seg n="b3914ed7">
              Jag tycker inte att det är rimligt att ett oproportionerligt
              stort antal kvinnor hamnar i permanent utanförskap och en fattigdomsfälla.
              Man kan inte ha haft det jämställdhetspolitiska målet för ögonen
              i den tidigare regeringen eftersom man inte har gjort något åt
              detta. Det är något som har hänt under de senaste tio åren.
            </seg>
            <seg n="8147bdc8">
              Hur många, i den grupp som har förtidspension, får hjälp att
              komma tillbaka? Hur många av de totalt 550 000, eller de långtidssjukskrivna
              som är över 100 000, får hjälp att komma tillbaka?
            </seg>
            <seg n="75c4fa22">
              Riksrevisionen säger att det är 1 procent. De flesta lämnar förtidspensioneringen
              därför att de går in i ålderspension eller avlider. Dessutom vet
              vi enligt forskningen att det är större risk för personer som
              är förtidspensionärer att avlida tidigare än andra. Det anser
              jag inte heller innebär att man följer något jämställdhetspolitiskt
              mål när fler kvinnor befinner sig där.
            </seg>
            <seg n="b24d1447">
              Regeringen kommer i maj att lägga fram en proposition där det
              kommer att finnas en mängd olika vägar för just de personer som
              befinner sig i förtidspension att vilja, våga och försöka komma
              tillbaka utifrån sina förutsättningar och sina möjligheter och
              i sin takt, och samtidigt ha tryggheten att alltid ha förtidspensionen
              i botten. Vi kommer aldrig att ifrågasätta deras ersättning. De
              kan tjäna upp till 4 000 kronor i månaden utan att vi rör deras
              sjukersättning. Det är en möjlighet inte minst för kvinnor att
              ta sig ur fattigdomsfällan om de orkar och kan. Jag är samtidigt
              medveten om att alla inte kommer att klara det. De har en förtidspension
              därför att de är trötta, utslitna och sjuka.
            </seg>
            <seg n="81577514">
              Anna Hedborg skriver också att förtidspensionerna många gångar
              har använts av arbetsmarknadspolitiska skäl. För dessa personer
              kan detta kanske vara en möjlighet tillbaka. Vi arbetar mycket
              med handikapprörelsen när det gäller detta.
            </seg>
            <seg n="106a9ec9">
              Riksrevisionen skriver vidare att sjukskrivningsprocessen sker
              utan mål och mening. Jag tror att det är just kvinnorna som utsätts
              för detta.
            </seg>
            <seg n="ce5fd0b7">
              Det hade därför varit intressant att få höra interpellanterna
              säga någonting om på vilket sätt de har haft de jämställdhetspolitiska
              målen och könsanalyserna framför sig när de samtidigt har sett
              det faktum att 6465 procent av dem som är långtidssjuka eller
              förtidspensionärer är kvinnor och att de flesta fastnar i ett
              fattigdomsfälla för resten av sitt liv.
            </seg>
          </u>
          <note type="speaker" n="ad85f546">
            Anf. 76 LISELOTTE OLSSON (v):
          </note>
          <u who="liselotte_olsson_2a1f72" xml:id="i-a3cad463350757cb-1" n="b9a79a19" next="i-8925c789e5dc12ee-1">
            <seg n="2280b9fa">
              Herr talman! Återigen när man står här i talarstolen hamnar man
              i försvarsställning det är väl tanken och ska berätta, försvara
              och förklara vad som hände förr i tiden.
            </seg>
            <seg n="63fc64af">
              Men just nu diskuterar vi faktiskt ert förslag. Det är ni som
              har makten, det är ni som sitter i regeringen, och det är era
              förslag som ligger till grund för de lagändringar som vi kommer
              att klubba igenom så småningom här i riksdagen. Därför tycker
              jag att vi ska diskutera det.
            </seg>
            <seg n="547fa31e">
              Jag har många gånger i debatten sagt att allt verkligen inte
              var bra tidigare, och det som har hänt är ingenting som jag är
              stolt över. Ganska många saker kunde man ha gjort bättre.
            </seg>
            <seg n="a333d428">
              Men det är ni som sitter vid makten, det är ni som lägger fram
              förslagen, och det är era förslag som vi ska diskutera. Då tycker
              jag att ni ska stå för det fullt ut.
            </seg>
            <seg n="caa259bc">
              Om den kunskap som Solveig Zander påstår finns om mäns och kvinnors
              olika villkor när det gäller sjukdomar och hur de drabbas av sjukdom,
              då undrar jag varför man inte har tagit till sig det. Varför märks
              inte den kunskapen om att det är kvinnor som drabbas av vissa
              sjukdomar? Kvinnor blir mer sjuka än män. Varför märks inte det
              i den här propositionen? Det märktes inte heller i det förslag
              som arbetsgruppen lade fram.
            </seg>
            <seg n="fab77532">
              Solveig Zander menar också att allting nu ska bli så bra eftersom
              kvinnor ska bli hjälpta tidigare. Då undrar jag: Vad består den
              här hjälpen av egentligen, mer än att utslussas till en osäker
              tillvaro?
            </seg>
            <seg n="eb9c5e26">
              Ordet rehabilitering finns bara i själva ordet rehabiliteringsutredning.
              Det finns ingenting som gör att människor ska få mer tillgång
              till rehabilitering och större chans att komma tillbaka.
            </seg>
            <seg n="823f8bc8">
              Solveig Zander sade också att man måste se till helheten. Helheten
              i regeringens politik består i att försämra för dem som redan
              är utsatta och förbättra för dem som redan har allt. Det är helheten.
            </seg>
            <seg n="843f168e">
              Man måste komma ihåg att sanningen är att varje enskild försämring
              som ni genomför drabbar enskilda personer. Oavsett hur stort och
              vitt som man ser på helheten drabbar varje liten regelförändring
              och försämring en enskild utsatt person, och i detta fall kvinnor
              mer än män eftersom det är detta som vi diskuterar just nu.
            </seg>
            <seg n="84f0ab32">
              Jag skulle vilja ställa en fråga till Cristina Husmark Pehrsson
              som jag tror att även Siw Wittgren-Ahl var ute efter. Hur ser
              ministern på situationen att fler kvinnor kommer att vara beroende
              av sin partner, oftast sin man, för att kunna få leva ett bra
              liv? Det finns ingen jämställdhet i detta. Det finns ingen chans
              till ett eget liv eller någon möjlighet att ta ansvar för sin
              situation. Man blir beroende av en annan person när det gäller
              det som ni håller på att bygga upp.
            </seg>
            <seg n="598bcf4a">
              Jag ska också göra en liten kommentar om offentligt anställda
              och privat anställda. I denna proposition säger man:
            </seg>
            <seg n="8ed14ca9">
              Kvinnor med anställning i små företag inom det privata näringslivet
              bedöms inte ha samma möjligheter att återgå till sin tidigare
              arbetsgivare utan hänvisas i större utsträckning till arbetsmarknadspolitiska
              åtgärder.
            </seg>
            <seg n="c9eee23c">
              Har ni haft det i åtanke också? Ni vill att fler kvinnor ska
              jobba inom den privata sektorn eftersom ni tycker att det som
              sker inom den offentliga sektorn är så fruktansvärt hemskt. Där
              mår tydligen alla dåligt. Men ni säger tydligt i den här propositionen
              att kvinnor inom den privata sektorn som är sjuka inte kommer
              att kunna få vara kvar. Man kommer att hänvisa till arbetsmarknadspolitiska
              åtgärder.
            </seg>
            <seg n="542ad577">
              Detta är några frågor som jag gärna skulle vilja ha svar på.
            </seg>
          </u>
          <note n="8956cac7">
            Anf. 77 SIW WITTGREN-AHL (s):
          </note>
          <u who="liselotte_olsson_2a1f72" xml:id="i-8925c789e5dc12ee-1" n="b9a79a19" prev="i-a3cad463350757cb-1">
            <seg n="283648fe">
              Herr talman! Det är jätteviktigt att de människor som kan och
              vill arbeta får ett arbete. Det är något som vi måste slå fast.
              Det är vi alla ense om.
            </seg>
            <seg n="8d57fa6b">
              Nu diskuterar vi de system som finns om en människa blir sjuk.
              Men jag vill betona att det är jätteviktigt att man finns i ett
              sammanhang. Men om man råkar bli sjuk är en grundläggande värdering
              som jag som socialdemokrat har att man ska kunna försörja sig
              på sin sjuklön eftersom vi har ett sådant system i Sverige att
              alla vi som arbetar betalar in pengar till våra försäkringar så
              att de kan gälla när vi blir sjuka om vi ramlar och slår oss eller
              om vi blir sjuka. Om jag blir skadad i huvudet eller i fötterna,
              hur får jag då hjälp? Ett sätt som vi tycker är viktigt är att
              man har en sjukförsäkring som är värd namnet.
            </seg>
            <seg n="1f3812ad">
              När det gäller de regler som ni har lagt fram förslag om är 20
              000 kronor en relativt hög lön i dag. Det är många som har mycket
              lägre lön. Men om man har 20 000 kronor i lön hade man med vårt
              system fått 526 kronor om dagen i ersättning enligt riksdagens
              utredningstjänst. Med ert system, enligt 2008 års regler, får
              man 510 kronor om dagen. Och om man inte har några pengar är 16
              kronor om dagen väldigt mycket värt. Men om man ska ha 75 procent,
              och blir sjuk väldigt länge, får man 478 kronor. Lägg därtill
              att man inte får skatteavdraget eftersom man inte arbetar.
            </seg>
            <seg n="0ebc759a">
              Vi är bekymrade över att utanförskapet kommer att växa i form
              av att vi får ökade klassklyftor. Det är det som vi är rädda för.
            </seg>
            <seg n="b2e8edfb">
              Vi talar nu om de sjuka, och då talar vi om ungefär 500 000 människor,
              och det är en viktig grupp. Men kom ihåg att vi i dag, precis
              som Gunnar Axén sade, har 4,7 miljoner människor som går till
              jobbet varje dag. Varför tar jag upp det? Jo, därför att det hänger
              ihop. Här utmålar man oss kvinnor jag är snart i den åldern som
              de mest sjuka som finns och får oss att tro att så är fallet.
              I ett Europaperspektiv arbetar kvinnor mellan 60 och 65 år i Sverige
              mest. Vi finns på arbetsmarknaden, men vi ska också veta att vi
              är trygga när vi blir sjuka.
            </seg>
            <seg n="1cf5a35e">
              Cristina Husmark Pehrsson frågade vad vi i oppositionen vill.
              Vi vill att man också satsar på arbetsmiljön och att man ser folk
              och gör folk synliga.
            </seg>
            <seg n="6fed3c1f">
              I alla utredningar, bland annat i de utredningar där Anna Hedborg
              har varit med i, har man tittat på varför folk går till jobbet.
              Vi vill börja där. Varför går man till jobbet? Man frågade under
              vår tid varför 4,2 miljoner människor går till arbetet? Det är
              också viktigt. Svaret är att det är för att man finns i ett sammanhang.
              Då tycker vi att man kanske skulle jobba lite mer med det och
              inte straffa en grupp. Man straffar kollektivet genom sämre sjukregler.
            </seg>
            <seg n="bbb3d78d">
              Det är inte bara jag som tycker detta, utan det gör också alla
              remissinstanser. Jag har läst ur partiernas yttranden från Göteborgs
              kommun. Jag är ledsen att säga till Solveig Zander att Centern
              inte finns med i Göteborgs kommun. Men det är Folkpartiet, Moderaterna
              och Kristdemokraterna. Jag vet inte om jag är så ledsen för att
              man inte är med, men Solveig Zander behöver inte känna sig träffad.
              Så här skriver de:
            </seg>
            <seg n="5141bccc">
              Vi hade dock helst sett att utredaren även hade analyserat kostnadseffekterna
              för kommunerna samt gjort en djupare analys av jämställdhetsaspekten.
            </seg>
            <seg n="1c362de3">
              Jag har inte fått fram vad ni har gjort när det gäller jämställdhetsperspektivet.
              Hur har det blivit bättre?
            </seg>
            <seg n="c35b51da">
              Nyckeln till frihet ligger i att vi kan försörja oss själva.
              Vi hade en försäkring som gjorde att människor kunde försörja
              sig själva.
            </seg>
          </u>
          <note type="speaker" n="ba39c287">
            Anf. 78 SOLVEIG ZANDER (c):
          </note>
          <u who="solveig_zander_bb1f11" xml:id="i-c433630c1ed134c3-2" n="e81d42fc" next="i-f33c73437343b92f-2">
            <seg n="581b67b7">
              Herr talman! Det är mycket som återstår att göra när det gäller
              jämställdheten på arbetsmarknaden och självklart inom socialförsäkringsområdet.
            </seg>
            <seg n="e5fb1648">
              I förslaget om en annorlunda sjukskrivningsprocess satsar man
              på en tydlig gräns för när arbetsgivaren ska ha skyldigheter att
              se till att det finns andra arbetsuppgifter och om man ska arbetsplatsanpassa
              eller inte. Företagshälsovården ska också kunna gå in och jobba
              med de preventiva sjukskrivningarna på ett tidigare stadium och
              inte bara de sjukskrivningar som är relaterade till arbetsplatsen.
              Det innebär att man kommer att snappa upp alla som mår dåligt
              på ett tidigare stadium. Det inkluderar givetvis även kvinnor,
              och de om några blir hjälpta att på ett tidigt stadium få någon
              som ser hur de mår.
            </seg>
            <seg n="90cf0e30">
              Att de som i dag i högre grad är sjukskrivna är kvinnorna har
              vi hört. Att leva på 64 procent, som man får göra när man är förtidspensionerad,
              av en låg kvinnolön är svårare än vi förstår. Därför kommer nystartsjobben
              som nu har införts att hjälpa de här kvinnorna att få möjligheter
              att återgå till arbetsmarknaden. Och nystartsjobben kommer att
              prövas på hela arbetsmarknaden, även på den privata sidan där
              vi faktiskt vill att kvinnor ska komma in och inte bara vara hänvisade
              till sina gamla arbetsgivare inom den offentliga sektorn. Det
              är något som faktiskt är viktigt för jämställdheten.
            </seg>
          </u>
          <note n="326cfbaf">
            Anf. 79 GUNNAR AXÉN (m):
          </note>
          <u who="solveig_zander_bb1f11" xml:id="i-f33c73437343b92f-2" n="e81d42fc" prev="i-c433630c1ed134c3-2">
            <seg n="b75af79a">
              Herr talman! LiseLotte Olsson och Siw Wittgren-Ahl representerar
              två partier, Socialdemokraterna och Vänsterpartiet, som är ansvariga
              för den politik som skapade den omfattande orättvisan mellan kvinnor
              och män. För varje sjukskriven man har två kvinnor sjukskrivits.
              För varje förtidspensionerad man har två kvinnor förtidspensionerats.
              Så var det under den tid då Socialdemokraterna och Vänsterpartiet
              styrde Sverige. Man analyserade inte och ställde sig aldrig frågan:
              Varför ser det ut på det här sättet? Man vidtog inte heller några
              åtgärder för att komma till rätta med denna ojämlikhet.
            </seg>
            <seg n="4ec29743">
              Kvinnor har i synnerhet varit drabbade av psykiska sjukdomar
              som depression eller av problem med muskler och leder. De skulle
              ha varit i behov av tidiga aktiva rehabiliteringsinsatser. Men
              det som Socialdemokraterna och Vänstern erbjöd var långa passiva
              sjukskrivningar. För dem med långa sjukskrivningar upp till ett
              år införde Socialdemokraterna och Vänsterpartiet den automatiska
              prövningen för förtidspension, så att väldigt många kvinnor dömdes
              till ett fortsatt liv i utanförskap, även om man med rätt åtgärder
              tidigt hade kunnat komma tillbaka till arbetsgemenskapen.
            </seg>
            <seg n="c57629cb">
              Nu genomför vi från alliansens sida den största satsningen under
              de senaste 15 åren på rehabilitering och tidiga aktiva åtgärder
              för att hjälpa människor tillbaka till arbete.
            </seg>
            <seg n="d15dafaf">
              Vi inför en rehabiliteringsgaranti och prioriterar just de diagnoser
              som framför allt kvinnor har varit och är drabbade är. Vi sänker
              trösklarna för en återgång tillbaka till arbete. Och vi har infört
              nyfriskjobb från årsskiftet. Vi har också utvidgat dem till att
              gälla även offentlig sektor, där många kvinnor arbetar.
            </seg>
            <seg n="b58c35f3">
              Eftersom fler kvinnor, tyvärr, verkar vara sjuka än män innebär
              det att med tidiga aktiva åtgärder är det fler kvinnor som snabbare
              kommer att få hjälp att komma tillbaka till arbetsmarknaden.
            </seg>
            <seg n="3b7330b3">
              När vi nu har debatterat de här frågorna under ett par timmar
              här i dag står det väldigt tydligt att oppositionspartierna är
              väldigt splittrade. Det är möjligen en sak som de kan enas om,
              och det är att de inte vill ha några förändringar. De säger nej
              till det som vi nu genomför för att bryta utanförskap för människor,
              för att hjälpa människor tillbaka in på arbetsmarknaden. De har
              inget alternativ. Det enda alternativet för oppositionen är att
              säga nej, att säga nej och fly undan sitt ansvar, som LiseLotte
              Olsson har gjort i flera inlägg där hon säger att hon inte vill
              diskutera det som var förut. Som jag sade tidigare förstår jag
              det. Med 140 förtidspensionerade människor om dagen förstår jag
              att hon inte vill diskutera det som har varit tidigare.
            </seg>
            <seg n="6d598455">
              Nu kan vi i alla fall se att 400 människor om dagen har lämnat
              utanförskapet under det senaste året. Det är ett väldigt glädjande
              resultat av alliansregeringens politik.
            </seg>
          </u>
          <note type="speaker" n="11262f98">
            Anf. 80 GUNVOR G ERICSON (mp):
          </note>
          <u who="unknown" xml:id="i-ed534903a979f804-0" n="8d241db2">
            <seg n="8bb78dec">
              Herr talman! Jag hade inte tänkt begära ordet, men när Gunnar
              Axén säger att vi i oppositionen inte har några alternativ blir
              jag så hjärtinnerligt trött på att höra det att jag faktiskt måste
              gå upp och bemöta det.
            </seg>
            <seg n="e852eb5e">
              Vi är eniga i oppositionen om att vi inte vill ha en försämring
              av sjukförsäkringen. Jag stod här alldeles nyss i den här interpellationsdebatten
              och förklarade att Miljöpartiet vill ha en arbetslivstrygghet.
              Jag kommer i nästa interpellationsdebatt som jag har med Cristina
              Husmark Pehrsson att utveckla detta förslag ytterligare.
            </seg>
            <seg n="9b6b3dd2">
              Det som Gunnar Axén i sitt anförande glömde att säga var att
              andelen kvinnor som har sjukpension har ökat under den här regeringen.
              I den utredning som nu ligger till grund för ert förslag kan man
              läsa att andelen sjukskrivna kvinnor har ökat från 55 till 60
              procent. Det är fler kvinnor i dag som är sjukskrivna eller har
              förtidspension än vad det var för två år sedan i förhållande till
              andelen män. Det är inte acceptabelt. Det är ingenting som ni
              kan skylla på någon annan regering. Det är hur utvecklingen ser
              ut just nu. Jag beklagar att det är så. Men säg inte att ni har
              försökt att göra en jämställdhetsanalys av det här förslaget,
              Gunnar Axén, för det har ni faktiskt inte gjort.
            </seg>
          </u>
          <note type="speaker" n="3dd3e7cb">
            Anf. 81 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-38" n="bd271308">
            <seg n="b54f8e02">
              Herr talman! Först vill jag säga till Gunvor G. Ericson att fortfarande
              sjunker inte de riktigt långa sjukskrivningarna. Men det är på
              grund av att vi har en ryggsäck med oss från den socialdemokratiska
              regeringen. Det står också i analysen. Vi ser hur de korta sjukskrivningarna
              går ned och hur de medellånga sjukskrivningarna går ned, det som
              vi kan påverka. Det är de som har dragits i långbänk och inte
              fått stöd och hjälp under väldigt lång tid och det är ju era regler
              som fortfarande gäller som blir förtidspensionerade. Det är det
              som vi vill ändra på.
            </seg>
            <seg n="e9d54658">
              Kort: Jag står bakom rehabiliteringskedjan, införandet av en
              rehabiliteringsgaranti, 3,4 miljarder kronor extra, företagshälsovård.
              Jag tror att satsningar på kvinnors sjukdomar, lättare psykisk
              ohälsa och smärtor i rörelseapparaten, är en riktig väg att gå.
              Men jag kan också vara lite oense med Gunnar Axén för en gångs
              skull, för jag tror inte att kvinnor är mer sjuka än män. Jag
              tror nämligen att det handlar mycket om bemötande, tillgänglighet
              och lyhördhet i sjukvården. Det är det som vi måste se till att
              satsa mycket på.
            </seg>
            <seg n="c443da6d">
              Regeringen har satsat mycket på fokusgrupper. Vi möter kvinnor
              i de här situationerna, vi diskuterar med dem och vi har haft
              seminarier med dem. Vi har inrättat ett socialt råd. Jag är ledsen
              att oppositionen inte hinner lyssna, men regeringen har infört
              en mängd olika saker för att lyssna, ta till sig och möta kvinnor
              för att höra hur deras situation är, hur den har blivit så och
              hur vi kan hjälpa dem tillbaka.
            </seg>
            <seg n="909d6ef4">
              Karolinska Institutet och Försäkringskassan har sagt att om kvinnor
              som är sjukskrivna får frågan om de skulle kunna komma tillbaka
              till arbetsmarknaden säger 3040 procent att de har arbetsförmåga
              om de får lov att byta arbetsuppgifter eller arbetsgivare. Vi
              måste alltså inte se ett byte av arbetsplats, arbetsuppgifter
              eller arbetsgivare som det svåraste som skulle kunna hända. Till
              och med Ylva Thörn på Kommunal skrev i en artikel i DN Debatt
              i maj förra året att det kan vara en bra väg att gå att byta arbetsplats.
              Många gånger stannar man kanske kvar för länge och får sina arbetsskador.
            </seg>
            <seg n="cdb4f84e">
              Detta har jag också mött när jag har besökt ett stort antal arbetsgivarringar.
              När de små företagen inte har lika lätt som de stora att erbjuda
              andra arbetsuppgifter kan arbetsgivarringarna gå samman och erbjuda
              möjlighet att få pröva, byta och känna sig för på ett bra sätt.
              Det är bra.
            </seg>
            <seg n="23b86592">
              Vi vill ha en sjukförsäkring värd namnet, sades det. Socialdemokraterna
              tillsatte Anna Hedborg för att göra en analys. Hon gjorde en analys
              som var totalt förödande och visade på ett misslyckande för hela
              dagens sjukförsäkring. Hon kom med förslag om korta tidsgränser,
              få och tydliga undantag och kraftfull satsning på gemenskap mellan
              Arbetsförmedlingen och Försäkringskassan. Detta åstadkommer vi
              nu. Men ni verkar tycka att det är det sämsta som någonsin presenterats
              i svensk politisk historia, trots att det är vad Anna Hedborg
              föreslår i en utredning som ni själva tillsatt. Det är lite märkligt.
            </seg>
            <seg n="35c89c10">
              Vi har lyssnat på remissinstanserna vad gäller tidsgränser, vad
              gäller diagnoser vi har gjort ett förtydligande och inte minst
              vad gäller att motverka att försörjningsstödet ska behöva öka
              ute i kommunerna. Vi har startat ett arbete mellan Arbetsmarknadsdepartementet
              och Socialdepartementet för att titta på en jobb- och utvecklingsgaranti.
              Det är olika lösningar för olika personer för att hjälpa dem att
              komma tillbaka. Det är inte 64 procents ersättning för totalt
              och permanent utanförskap för många kvinnor, för det är en fattigdomsfälla
              som de aldrig kommer ur.
            </seg>
          </u>
          <note type="speaker" n="5d67fed2">
            Anf. 82 LISELOTTE OLSSON (v):
          </note>
          <u who="liselotte_olsson_2a1f72" xml:id="i-a3cad463350757cb-2" n="b9a79a19" next="i-8925c789e5dc12ee-2">
            <seg n="d8a37587">
              Herr talman! Jag håller med om att 64 procent är mycket lågt.
              Det är något som vi i Vänsterpartiet har velat ändra på under
              en längre tid. Men försörjningsstödet är ännu lägre. Har man dessutom
              oturen att leva med en partner en sambo eller äkta man som har
              en inkomst blir ersättningen om man är hänvisad till att söka
              försörjningsstöd på grund av att man inte får sin sjukpenning
              noll kronor. Det främjar varken jämställdhet eller kvinnors rätt
              att leva ett bra liv och forma sitt eget liv. Det var det jag
              ville diskutera med den här interpellationen. Hur får ni detta
              att gå ihop med jämställdheten?
            </seg>
            <seg n="7dae1a45">
              Jag vill ställa några ytterligare frågor till Husmark Pehrsson.
              Är regeringen beredd att följa upp vad som händer med de personer
              som är hänvisade till försörjningsstöd? Hur slår det mot kvinnor?
              Är ni beredda att kolla det om cirka ett år?
            </seg>
            <seg n="578eb0e5">
              Är regeringen beredd att lyssna på oss i oppositionen som vill
              ha något helt annat?
            </seg>
            <seg n="58989861">
              Sist men inte minst: Är regeringen beredd att äntligen tillsätta
              den parlamentariska utredningen så att vi får långsiktighet i
              socialförsäkringen och folk kan veta vad som gäller? Är ni beredda
              att skrota förslaget så att vi gemensamt kan göra något som håller
              under en längre tid?
            </seg>
          </u>
          <note n="edc29e32">
            Anf. 83 SIW WITTGREN-AHL (s):
          </note>
          <u who="liselotte_olsson_2a1f72" xml:id="i-8925c789e5dc12ee-2" n="b9a79a19" prev="i-a3cad463350757cb-2">
            <seg n="765bb247">
              Herr talman! Jag vill börja med att tacka Cristina Husmark Pehrsson
              för tillrättaläggandet om att kvinnor inte alltid är mest sjuka
              utan att det handlar om bemötande och vilka arbetsuppgifter man
              har. Jag delar den synpunkten.
            </seg>
            <seg n="061bd369">
              En enad riksdag har lagt fast jämställdhetsmålen, och ett viktigt
              jämställdhetsmål för den samlade riksdagen har varit att var och
              en kan försörja sig själv.
            </seg>
            <seg n="76957345">
              Jag har väckt min interpellation på grund av att en samlad kommunstyrelse
              i Göteborg har oroat sig för att man inte lever upp till jämställdhetsmålen.
              Man pekar på att med det som råder i dag kommer 822 kvinnor i
              Göteborg att hamna på socialbidragsnormen.
            </seg>
            <seg n="3c767cdb">
              Är socialförsäkringsministern beredd att vidta åtgärder så att
              detta inte inträffar? I ditt interpellationssvar säger du att
              det kommer resursjobb. Jag har inte sett dem. På vilket sätt garanteras
              Lisa att hon får den hjälp och det stöd av Arbetsförmedlingen
              som hon behöver? Jag har varit arbetsförmedlare i tio år. Jag
              vet varför folk kan hamna utanför systemet. Precis som man pekar
              på har man många gånger diffusa problem. Det är inte så lätt att
              komma tillbaka.
            </seg>
            <seg n="57ab242b">
              Jag håller med om att de flesta människor vill ha ett arbete.
              Men arbetsplatserna är inte utformade så i dag att man vill ta
              emot människor. Vi måste arbeta med arbetsmiljön på arbetsplatserna
              så att vi kan finnas med allihop.
            </seg>
            <seg n="7450bf7f">
              Vi är kritiska för vi tror att med ert system slår ni ut ännu
              fler. När det gäller de 64 procenten som var en låg nivå tror
              vi att det i framtiden blir många som inte ens har det. Kommer
              det att finnas en förtidspension för människor som slås ut i framtiden?
              Vi har ännu inte sett hela bilden. Kommer det att finnas ett system
              som fångar upp oss den dag vi hamnar utanför på grund av värk
              och sveda?
            </seg>
          </u>
          <note n="517b0bfc" type="speaker">
            Anf. 84 GUNNAR AXÉN (m):
          </note>
          <u who="gunnar_axen_cbd501" xml:id="i-6fafeac015f1d1ba-1" n="144bb939">
            <seg n="c9040b5a"/>
            <seg n="dcda326b">
              Herr talman! Jag efterlyste någon form av enat alternativ från
              oppositionens sida. Det lockade fram Gunvor G Ericson till talarstolen.
              Därifrån fick vi ett tydligt besked. Oppositionen är enig om att
              säga nej till förändringarna i sjukförsäkringen. Det betyder också
              att man säger ja till en fortsatt ordning där människor, mer eller
              mindre per automatik, förtidspensioneras efter ett år med en ersättningsnivå
              på 64 procent i stället för att, som vi föreslår, få en förlängd
              sjukpeng med en ersättningsnivå på 75 procent. Det var ett klart
              och tydligt besked från oppositionen. Man vill att de sjuka hellre
              ska vara förtidspensionerade med en ersättningsnivå på 64 procent
              än fortsatt sjukskrivna med en ersättningsnivå på 75 procent.
            </seg>
            <seg n="846f778c">
              Det skulle också vara intressant att höra hur oppositionen ställer
              sig till våra förslag om en ny rehabiliteringskedja som prioriterar
              tidiga aktiva rehabiliteringsinsatser i stället för långa passiva
              sjukskrivningar. Vad säger ni om rehabiliteringsgarantin och prioriteringen
              av insatser vid olika psykiska diagnoser, som till exempel depression,
              eller vid problem med muskler och leder? Är ni för eller emot?
            </seg>
            <seg n="2a9a985b">
              Vad säger ni om den utbyggda företagshälsovården? Är ni för eller
              emot? Om ni är emot, vad har ni för alternativ? Vad vill ni göra
              för att hjälpa människor från utanförskap och tillbaka in i arbetsgemenskap?
              Det vore intressant att höra.
            </seg>
            <seg n="0a75cb1b">
              Ni kan väl inte bara säga att det ska vara som det alltid har
              varit? Då går det som det alltid har gått: Två av tre sjukskrivna
              och två av tre förtidspensionerade har varit kvinnor.
            </seg>
            <seg n="b3660209">
              Jag instämmer i vad ministern sade om behovet av förändrat bemötande
              och arbetsförhållanden, framför allt för kvinnor, för att minska
              sjukskrivningarna.
            </seg>
          </u>
          <note type="speaker" n="245110ba">
            Anf. 85 GUNVOR G ERICSON (mp):
          </note>
          <u who="unknown" xml:id="i-ed534903a979f804-1" n="8d241db2">
            <seg n="6ecb9d52">
              Herr talman! Jag skulle rekommendera Gunnar Axén att köpa Revaxör
              och ta ut vaxpropparna ur öronen. Det jag sade var att vi inte
              accepterar försämringarna jag sade inte förändringar. Jag vill
              också ha förändringar, men inte försämringar. Det är en väsentlig
              skillnad. Problemet är att ni i den här regeringen inte erkänner
              den strukturella diskriminering av kvinnor som finns i dagens
              samhälle. Det är det som är problemet, och det tog ni ju bort
              när vi debatterade jämställdhetspolitik nyligen.
            </seg>
            <seg n="c7679eb9">
              Faktum är, som jag sade tidigare, att många kvinnor har tunga
              jobb och stort ansvar för hem och familj. Det är inte bara andelen
              förtidspensionerade kvinnor som ökar. Även antalet långtidssjukskrivna
              ökar. Nu läser jag innantill: Kvinnornas andel har ökat. År 1996
              stod kvinnorna för drygt 59 procent av de långa sjukskrivningarna.
              Nu står de för 64 procent. När det gäller sjuk- och aktivitetsersättningar
              har det varit 55 procent av de beviljade. Nu står de för 61 procent.
              Där har alltså Cristina en poäng, att det är långa sjukskrivningar
              som har gått över till sjuk- och aktivitetsersättning. Det har
              alltså höjts från 55 till 61 procent. Men de långa sjukskrivningarna
              ökar också. Det är till och med så att de har ökat från 59 till
              64 procent. Det är ett jättestort bekymmer, och då måste man se
              den strukturella diskriminering som finns gentemot kvinnor i hela
              samhället och erkänna att det är ett problem. Detta med arbetsmarknaden
              för kvinnor handlar inte bara om att konservera den arbetsmarknad
              som vi har i dag, där många kvinnor jobbar i offentlig sektor.
              Vi måste också våga se och underlätta för kvinnor att jobba inom
              olika branscher. Det är ett stort bekymmer.
            </seg>
          </u>
          <note type="speaker" n="aba9eead">
            Anf. 86 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-39" n="bd271308">
            <seg n="304debb0">
              Herr talman! Jag är självklart beredd att följa upp det här,
              och det gör jag utan anmodan från riksdagen. Genom att redan ha
              fokusgrupper och seminarier och på olika sätt följa upp detta
              ska vi självklart göra det också gentemot de mål som riksdagen
              har beslutat om. Det är ingen av oss här som vill se den utveckling
              som pågår. Det är en diskriminering av kvinnor som pågår i dag
              eftersom en stor andel kvinnor ställs totalt utanför.
            </seg>
            <seg n="154ffdbf">
              Jag har häromdagen haft diskussioner med Sveriges Kommuner och
              Landsting. De har självklart också svarat utifrån den departementsskrivelse
              som finns. En arbetsgrupp har nu startats för att utveckla en
              jobb- och utvecklingsgaranti och hjälpa personer, många av dem
              som faller mellan stolarna. De är för friska för att vara sjukskrivna
              men för sjuka för att arbeta. Den gruppen har fullständigt fallit
              mellan stolarna. Ingen har hjälpt dem. Jag tror att de kommer
              att bli mycket hjälpta av denna jobb- och utvecklingsgaranti.
            </seg>
            <seg n="694ff749">
              Varenda människa som har behov av att få en sjukersättning eller
              en förtidspension ska ha det, kanske från dag ett. De som är allvarligt
              sjuka och inte har arbetsförmåga ska självklart ha en sjukpenning.
              För att vi ska kunna prata om rätt arbetsförmåga har jag också
              bett Anna Hedborg att göra en utredning för att titta på vad som
              är arbetsförmåga. Hon kommer att komma med ett första delbetänkande
              i maj månad.
            </seg>
            <seg n="73469894">
              När det gäller den parlamentariska utredningen var det väl synd
              att Socialdemokraterna sprang i väg tvärtemot vad riksdagen hade
              beslutat om. Trots att vi fick stöd av Miljöpartiet brydde sig
              inte Socialdemokraterna om att tillsätta den parlamentariska utredning
              som denna riksdag beslutade om för flera år sedan. Man blev KU-anmäld
              för detta. När vi kom till makten och såg hur det såg ut, inte
              minst för landets kvinnor, deras sjukskrivningar och den övriga
              situationen, sade vi: Vi måste göra något omedelbart. Vi kan inte
              begrava detta faktum med en misslyckad sjukförsäkring i en lång
              utredning som vi inte vet vad den leder till. Det hade inte gynnat
              kvinnor.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="5398d106">
            16 § Svar på interpellation 2007/08:494 om utredning av helhetssyn
            och arbetslivstrygghet
          </note>
          <note type="speaker" n="7acfe351">
            Anf. 87 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-40" n="bd271308">
            <seg n="bd9ce131">
              Herr talman! Gunvor G Ericson har frågat mig dels när jag kommer
              att tillsätta den parlamentariska utredningen inom socialförsäkringsområdet,
              dels om jag kommer att verka för att direktiven till denna utredning
              även ska omfatta utredning av en gemensam myndighet för sjukförsäkring,
              arbetslöshet och försörjningsstöd.
            </seg>
            <seg n="aa894230">
              Som Gunvor G Ericson redovisar i sin interpellation beslutade
              den dåvarande regeringen i september 2004 att tillsätta en särskild
              utredare med uppgift att göra en genomgripande analys av socialförsäkringarna
              i ett brett perspektiv, och företrädare för de partier som utgör
              den nuvarande regeringen föreslog att man i stället omgående skulle
              tillsätta en parlamentarisk utredning med uppgift att lämna förslag
              till en reformerad sjukförsäkring.
            </seg>
            <seg n="992bf332">
              De senaste decenniernas utveckling inom sjukförsäkringsområdet
              visar tydligt att sjukförsäkringen är allt annat än stabil. Avsaknaden
              av stabilitet både över och i tiden orsakas av i sak omotiverade
              brister i systemet. Genom att utnyttjandet av sjukförsäkringen
              nu sjunker skapas ett tidsmässigt utrymme för en samlad analys
              utifrån principiella utgångspunkter. Analysen bör fokusera på
              sjukförsäkringen, men samspelseffekterna med andra delar av trygghetssystemen
              är också viktiga.
            </seg>
            <seg n="4debb943">
              När det gäller frågan om en parlamentarisk utredning vill jag
              framföra att det är min ambition att tillsätta en sådan utredning
              så snart som möjligt.
            </seg>
            <seg n="4e5745af">
              Avslutningsvis vill jag som svar på Gunvor G Ericsons fråga om
              en gemensam myndighet för sjukförsäkring, arbetslöshet och försörjningsstöd
              konstatera att det är en lösning som i olika former har genomförts
              i många andra länder. Jag utesluter inte att frågan skulle kunna
              komma att aktualiseras inom ramen för en parlamentarisk utredning,
              men jag kan heller inte föregripa direktivskrivandet i denna del.
            </seg>
          </u>
          <note type="speaker" n="8083ff3f">
            Anf. 88 GUNVOR G ERICSON (mp):
          </note>
          <u who="unknown" xml:id="i-ed534903a979f804-2" n="8d241db2">
            <seg n="114dc379">
              Herr talman! Jag vill börja med att tacka Cristina Husmark Pehrsson.
              Vi har tidigare i dag debatterat de problem som många sjukskrivna
              upplever. Regeringens förslag om rehabkedja löser inte problemen
              även om det är bra att man nu kan få tjänstledighet för att pröva
              annat jobb. Vi i Miljöpartiet ser det som att det är dags för
              en helhetssyn och en arbetslivstrygghet.
            </seg>
            <seg n="52035d6b">
              Regeringen har genomfört många försämringar, som vi ser det,
              inom sjukförsäkringen och även inom arbetslöshetsförsäkringen.
              Det har blivit ett allt tuffare klimat. I går presenterades förslaget
              om rehabkedja med strikta tidsgränser om tre och sex månader och
              en maxtid för sjukskrivning på ett och ett halvt år. Som vi har
              debatterat här är det ett stort antal remissinstanser som riktar
              allvarlig kritik mot förslaget. Det är anmärkningsvärt att regeringen
              ändå lägger fram det. Som vi ser det är det dags att ändra hela
              systemet så att vi kan få en verklig arbetslivstrygghet i stället
              för att, som regeringen nu gör, dra åt tumskruvarna för enskilda
              individer.
            </seg>
            <seg n="98637955">
              Miljöpartiet anser att trygghetssystemen inte får bygga på misstro
              mot människor utan tvärtom bör utgå från att människor är ansvarstagande.
              Det som är värst är att de nya förslagen har skapat en misstro
              omkring tryggheten som gör att det är svårt att med några enkla
              återställare få till ett bra system. Det är ett skäl till att
              vi diskuterar att skapa ett helt nytt system, och vi kallar det
              arbetslivstrygghet. Vi tror att det är viktigt att samordna systemen
              och skapa ett system med en dörr in. Vad innebär vårt förslag?
              Jo, det innebär att arbetslöshetsförsäkringen och sjukförsäkringen
              slås ihop. Du vänder dig till en och samma myndighet, ett och
              samma kontor, oavsett om du är sjuk eller arbetslös. Det blir
              skräddarsydda insatser för alla som behöver stöd och kanske också
              de coacher som diskuteras av Cristina Husmark Pehrsson. Arbetslöshetsersättningen
              skattefinansieras precis som sjukförsäkringen. Det anser vi är
              solidariskt. Ersättningsnivåerna för sjuka och arbetslösa föreslås
              vara på samma nivå och försörjningsstöden, eller socialbidragen
              som de kallas, flyttas från kommunerna till den nya myndigheten
              så att alla pengar samlas i en och samma påse.
            </seg>
            <seg n="5f81f4c0">
              På uppdrag av Förvaltningskommittén har Statskontoret låtit två
              konsulter utarbeta en promemoria om statens organisering på lokal
              och regional nivå.
            </seg>
            <seg n="eec0631b">
              Det är tänkt att det ska vara ett diskussionsunderlag för Förvaltningskommittén.
              I skrivelsen står bland annat: Vi har i våra samtal med olika
              myndigheter också fått en bild som säger att samverkan i form
              av tillfälliga projekt där alla bidrar med resurser vanligen fungerar
              bra. Men så fort denna samverkan över myndighetsgränser ska övergå
              till permanent verksamhet och inordnas i den reguljära organisationen
              slår alla bromsar till. Man värnar sin egen organisation.
            </seg>
            <seg n="0781d325">
              En ny myndighet med en dörr in skulle kunna tillgodose människors
              behov och skapa arbetslivstrygghet. Det skulle kunna utredas i
              den parlamentariska utredningen om den fick ett sådant uppdrag.
              Jag är glad att ministern inte stänger dörren, men när kommer
              utredningen? Kommer den om en månad eller sex månader? Vad betyder
              så snart som möjligt i Cristina Husmark Pehrssons värld?
            </seg>
          </u>
          <note type="speaker" n="e54c6c3f">
            Anf. 89 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-41" n="bd271308">
            <seg n="7bf34a22">
              Herr talman! Jag vill börja med att instämma i Gunvor G Ericsons
              beskrivning av hur många människor som springer runt mellan systemen.
              Jag är sjuk, jag är utsatt och jag är bortglömd, och jag får springa
              runt och knacka dörr och påminna om min existens. Det handlar
              om Arbetsförmedlingen, Försäkringskassan, hälso- och sjukvården
              och så vidare. Det har inte varit ett bra system för väldigt många.
              Därför händer det nu lite grand på den marknaden och också inom
              regeringen.
            </seg>
            <seg n="6289f97a">
              Jag har varit på besök och tittat på NAV i Norge. Där har man
              gjort den lösning som nu Miljöpartiet och Gunvor G Ericson föreslår.
              Vad jag ser där är effekterna av att slå ihop två gigantiska byråkratiska
              kolosser. Det handlar om att få ihop dem till en effektiv och
              nära myndighet där människor blir synliggjorda. Det tar tid, kraft
              och ork.
            </seg>
            <seg n="89cb74f0">
              Vi kanske kommer att komma dit någon gång. Men jag tror inte
              att det är där vi ska börja. Då kommer vi inte att se eventuella
              resultat på länge om jag tittar på det norska exemplet. Att slå
              ihop myndigheter kan inte vara det första vi ska göra.
            </seg>
            <seg n="584d789b">
              Däremot tror jag att det finns mycket annat att göra. Jag vill
              påminna om vad regeringen nu har bett Arbetsförmedlingen att göra.
              Vi har avsatt 40 miljoner kronor för att göra försök på fyra håll
              i landet. Vi går ut och handlar upp en tjänst där vi samordnar
              alla insatserna runt individen i stället för att individen ska
              springa och knacka dörr.
            </seg>
            <seg n="d8b3d6b0">
              Vi säger: Här finns nu personer som behöver stöd och hjälp med
              rehabilitering, arbetsträning, utbildning och vad helst de kan
              behöva för att de ska bli bättre, må bättre och förhoppningsvis
              komma tillbaka till arbetet. Man ska också hjälpa dem att hitta
              en sysselsättning.
            </seg>
            <seg n="2bc53f77">
              Detta är precis det som har förekommit i Australien sedan tio
              år tillbaka. Det finns i England, Frankrike, Tyskland och överallt.
              Vi inbjuder där särskilt sociala företag och ideella organisationer.
              Jag har också talat med olika organisationer inom handikapprörelsen
              som tycker att detta är intressant.
            </seg>
            <seg n="922fa4e8">
              Vad som också finns i till exempel Australien och som jag skulle
              se som positivt är någonting som heter Disability Employment Network.
              Där har man specialiserat sig på att hjälpa personer med funktionshinder
              att rustas för att komma tillbaka så att de ska slippa springa
              runt i systemet.
            </seg>
            <seg n="bc1c82ca">
              Jag tycker att det är väldigt mycket bättre att börja i den ändan.
              Det handlar till exempel om samlokalisering av Försäkringskassan,
              Arbetsförmedlingen, Skatteverket med mera lokalt och regionalt
              för att personer ska ha one door stop shop , det vill säga en
              dörr, precis som Gunvor G Ericson säger.
            </seg>
            <seg n="f037ae04">
              Det handlar inte om att börja med att slå ihop myndigheterna.
              Det kan kanske vara en lösning på sikt. Jag säger inte nej. Däremot
              säger jag att vi har mycket vi kan göra för att samordna resurserna.
            </seg>
            <seg n="4f332f90">
              Vi har redan i dag finansiell samordning där hälso- och sjukvården,
              Försäkringskassan, Arbetsförmedlingen och kommuner och landsting
              lägger ihop sina påsar. Det är ett försök och ett arbete som inleddes
              under den förra borgerliga regeringen som den tidigare regeringen
              försökt att motarbeta ända till för några år sedan.
            </seg>
            <seg n="e9809480">
              Nu har vi en säck med pengar för de myndigheterna. De ska gemensamt
              gå till att stödja och hjälpa personer tillbaka. Jag tror att
              det är där vi ska börja. Det handlar om att göra det på de lokala
              och regionala nivåerna med hjälp av ideella organisationer och
              sociala företag med stort engagemang i denna fråga. Jag tror att
              vi kan hitta många bra lösningar där.
            </seg>
          </u>
          <note type="speaker" n="91489ee6">
            Anf. 90 GUNVOR G ERICSON (mp):
          </note>
          <u who="unknown" xml:id="i-ed534903a979f804-3" n="8d241db2">
            <seg n="aa673f4c">
              Herr talman! Det är sant att man i Norge har gjort en sådan reform.
              Man fattade beslutet i Stortinget år 2006. Jag har jobbat i Norge
              som sjuksköterska. Jag vet att det var väldigt mycket diskussioner
              innan beslutet fattades. Man fattade beslutet år 2006, och man
              har tiden till år 2009 på sig för att fullt införa det. Det är
              därför svårt att redan nu dra slutsatser om vad det norska systemet
              kommer att innebära.
            </seg>
            <seg n="fbe4173e">
              Det finns en skillnad. I det norska systemet har man fortfarande
              kvar de olika myndighetsorganisationerna. Försörjningsstödet är
              kvar hos kommunerna, men man samlokaliserar det. Det är inte riktigt
              den modell vi föreslår. Det som vi föreslår är ett nytt sätt att
              se på arbetslivstrygghet över huvud taget genom att man får ihop
              detta.
            </seg>
            <seg n="8947b989">
              Det är bra att regeringen öppnar för finansiell samordning så
              att det också kan gälla fler. Men tyvärr har man varit tvungna
              att lägga ned Deltaprojektet i Göteborg och Finsamprojektet i
              Finspång. Jag beklagar det.
            </seg>
            <seg n="31eba8b1">
              Projekten i den finansiella samordningen gäller inte alla. Vi
              måste ha ett enkelt system där människor förstår hur systemet
              fungerar så att de kan känna en trygghet och tillit.
            </seg>
            <seg n="c0d3712c">
              Tyvärr är de signaler som nu kommer från regeringen mer att man
              ska sätta press på människor så att de kan komma tillbaka. Man
              har inte som enskild individ möjlighet att välja de privata aktörer
              som Cristina Husmark Pehrsson beskrev så fint.
            </seg>
            <seg n="80c82d91">
              I förslaget framgår det i budgetskrivningen att det är Försäkringskassan
              som väljer ut vilka individer som ska få delta i projekten. Det
              står ingenting om hur individen har möjlighet att göra det.
            </seg>
            <seg n="f04b86ee">
              Om Försäkringskassan skulle säga nej, har då den enskilda individen
              möjlighet att till exempel välja att gå på trädgårdsterapi? Jag
              är inte säker på det. Det framgår heller inte av skrivningen i
              propositionen om de privata aktörerna.
            </seg>
            <seg n="aaf36687">
              Det står att Försäkringskassan ska ansvara för urvalet av deltagare
              som ska erbjudas att medverka i försöksverksamheten. Jag anser
              att det är jätteviktigt att man gör det i samråd med individen
              och att individen också känner tillit till den form av rehabilitering
              som väljs.
            </seg>
            <seg n="04b85d4d">
              Det är precis det som står i hälso- och sjukvårdslagen om att
              behandling ska göras upp i samråd med patienten. Det borde vara
              så även när det gäller rehabilitering. Men om det står det tyvärr
              ingenting i förslaget.
            </seg>
            <seg n="b89e4e56">
              Cristina Husmark Pehrsson svarade inte på vad så snart som möjligt
              betyder. Jag kan förstå att ministern inte kan tala om exakt när.
              Men det kanske finns något slags plan. Man kan åtminstone säga
              om det handlar om nu i vår, till hösten eller till vintern.
            </seg>
            <seg n="ee47d62d">
              Vi har varit överens om att den parlamentariska utredningen borde
              komma till. Den måste ha en chans att börja jobba innan alltför
              många förslag är huggna i sten. Mycket i förslaget om sjukskrivningsprocessen
              gör att det blir svårare att diskutera fritt i en parlamentarisk
              utredning.
            </seg>
            <seg n="c8a48382">
              Det kanske är så att ni ändå är beredda att i en framtid diskutera
              en del av det som ni genomför om vi kan få till den parlamentariska
              utredningen. Är Cristina Husmark Pehrsson beredd att också diskutera
              fritt i en kommande parlamentarisk utredning?
            </seg>
          </u>
          <note type="speaker" n="1fb8836f">
            Anf. 91 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-42" n="bd271308">
            <seg n="18087e62">
              Herr talman! Jag vill börja med att verkligen beklaga all den
              oro och ångest som skapats och den missinformation som har skett
              till många. Jag säger inte att det är Gunvor G Ericson som har
              medverkat till det, utan det gäller över huvud taget i debatten
              om rehabiliteringsreformen.
            </seg>
            <seg n="fcd0db24">
              Vår absoluta uppfattning är att vi behöver satsningar på rehabilitering,
              företagshälsovård och tydliga tidsgränser och inte låt-gå-mentalitet.
              Människor har inte blivit uppmärksammade utan har blivit förtidspensionerade.
            </seg>
            <seg n="5e194341">
              Vi säger i stället att vi vill göra någonting åt det. Vi vill
              ge tidsgränser och ha samverkan med Arbetsförmedlingen, Försäkringskassan,
              hälso- och sjukvård med mera. Vi vill göra mycket bra av det som
              Gunvor G Ericson säger redan nu i stället för att vänta på att
              myndigheterna kanske en dag ska slås samman.
            </seg>
            <seg n="b09e9851">
              Vi ska redan nu samverka kring den enskilde individen på ett
              väldigt bra och riktigt sätt. Gunvor G Ericson verkar vara en
              väldigt sympatisk och välinformerad person. Jag förstår inte det
              hon säger om att vi har dragit åt tumskruvarna.
            </seg>
            <seg n="dc04d752">
              Vi har inte genomfört en enda förändring i socialförsäkringen.
              Vi har infört början till historiska SGI. Men vi sänkte taket
              i sjukförsäkringen därför att vi tyckte att det var viktigare
              att ge skattesänkningar till låginkomsttagarna än att ge höga
              bidrag till höginkomsttagarna.
            </seg>
            <seg n="cb10346a">
              Man kan inte kalla det för att dra åt tumskruvarna. Försäkringskassan
              har inte en enda ny förordning, en regel eller en lagändring på
              något sätt. Det som den arbetar utifrån är vad den förra regeringen
              har beslutat om.
            </seg>
            <seg n="c4cf4b83">
              Jag kan tycka att det är viktigt att den enskilda individen kan
              påverka. Vi är helt överens om det. Låt mig ge ett exempel. Jag
              besökte en rehabiliteringsgrupp på en vårdcentral ute i landet.
              De hade många bra tankar. De gjorde precis det de skulle. Arbetsterapeuten,
              läkaren, sköterskan, sjukgymnasten och beteendevetaren satt i
              en grupp och diskuterade patientens situation redan efter två
              veckors sjukskrivning. Jag frågade om patienten var med i den
              här diskussionen. Nej, han var inte med. Det verkade inte som
              om man ens hade tänkt tanken.
            </seg>
            <seg n="3c01696f">
              Jag tror att vi är helt överens om att ska man lyckas med rehabilitering
              och finna olika vägar tillbaka måste individen vara med och känna
              att det blir bra och riktigt. Det är där jag tror att vi inte
              har lyssnat tillräckligt på personerna i dag. Många har blivit
              förtidspensionerade av arbetsmarknadspolitiska skäl.
            </seg>
            <seg n="240a7085">
              Det jag ansvarar för och vill diskutera är personer som inte
              har arbetsförmåga på grund av ohälsa. Detta är ingen yrkesförsäkring.
              Det kan vi också vara överens om. Har jag arbetsförmåga för andra
              arbetsuppgifter är det också min skyldighet att ta de arbetsuppgifterna.
              Det är ingen yrkesförsäkring. Det har vi inte råd med i sjukförsäkringen.
              Det är också mitt ansvar att se till att vi får en bra samverkan
              mellan Arbetsförmedlingen och Försäkringskassan och att Finsam
              har möjlighet att agera på ett helt annat sätt än i dag. Samordningen
              har fattats.
            </seg>
            <seg n="67062a97">
              Vi var överens om att den parlamentariska utredningen skulle
              tillsättas. Den borde ha varit tillsatt för flera år sedan. Socialdemokraterna
              nonchalerade riksdagens beslut. När jag kom till mitt departement
              såg jag och regeringen hur det såg ut med kvinnor och ohälsa,
              och inte minst med ungdomar med aktivitetsersättning. Folk blev
              inte efterfrågade utan bortglömda och utsorterade. Man fick ingen
              möjlighet att komma tillbaka till arbetslivet igen. När vi såg
              hur det såg ut sade vi: Vi kan inte gömma all denna vetskap i
              en utredning som vi inte vet vart den leder eller när den blir
              färdig.
            </seg>
          </u>
          <note type="speaker" n="276449aa">
            Anf. 92 GUNVOR G ERICSON (mp):
          </note>
          <u who="unknown" xml:id="i-ed534903a979f804-4" n="8d241db2">
            <seg n="51f6caf7">
              Herr talman! Cristina Husmark Pehrsson pratar om satsningar.
              Men när jag läser i den här propositionen om de konkreta förslagen
              när det gäller företagshälsovård och rehabiliteringsgaranti hittar
              jag inga skarpa förslag. Det står så här: I budgetpropositionen
              angav regeringen att
            </seg>
            <seg n="03ffacb5">
              Regeringen aviserade också att den under vissa betingelser ser
              det naturligt att ekonomiskt stödja en utveckling och redovisade
              hur vidareutvecklingen av företagshälsovården skulle genomföras.
              Men det finns inga skarpa förslag när det gäller företagshälsovården
              här.
            </seg>
            <seg n="2ac7420e">
              Jag vill minnas att det stod i budgeten att rehabgarantin skulle
              gälla från den 1 juli 2008. Här står det nu: Som ett första steg
              i att införa denna garanti avser regeringen att ett avtal om detta
              sluts med hälso- och sjukvården som innebär att hälso- och sjukvården
              tillförs ökade resurser för sådana rehabiliteringsinsatser. Rehabiliteringsgarantin
              avses träda i kraft under 2008.
            </seg>
            <seg n="60cb2f13">
              Det framgår inte av den här skrivelsen när under 2008 det ska
              ske. Det är inte heller något som ligger som förslag till beslut
              på riksdagens bord, om jag har uppfattat saken rätt.
            </seg>
            <seg n="157b6f5e">
              Däremot finns det med tidsgränser, nämligen tre månaders, sex
              månaders eller max ett och ett halvt års sjukskrivning. Det är
              detta jag menar med att man ändå har gjort försämringar. Man har
              föreslagit de försämringar vi har nu, och man har också gjort
              försämringar under resans gång.
            </seg>
            <seg n="494c973a">
              Ni har faktiskt sänkt den överhoppningsbara tiden från sju år
              till fem år, Cristina Husmark Pehrsson. Den ersättning som var
              80 procent ska nu tas gånger 0,97. Det är en sänkning av ersättningen.
              Jag är inte emot att man sänkte taket. Jag värnar dem som har
              lägst inkomster. Men vi måste också erkänna att det har skett
              förändringar. Arbetsförmågan är inte svart eller vit. Många människor
              har delvis arbetsförmåga och har behov av både Försäkringskassans
              och Arbetsförmedlingens hjälp. Framför allt behövs arbetslivsrehabilitering
              också, och inte bara sjukvård, och det saknar jag.
            </seg>
          </u>
          <note type="speaker" n="c611b7c7">
            Anf. 93 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-43" n="bd271308">
            <seg n="cabe8e5f">
              Herr talman! Arbetsförmågan är diffus och oklar. Vi behöver ha
              tydlighet där. Därför har jag bett Anna Hedborg att utreda det.
              En första del som svar på detta kommer i maj, och resten kommer
              om ytterligare ett år. Då kommer vi att få en tydlighet i vad
              arbetsförmåga är.
            </seg>
            <seg n="21129024">
              Jag tror inte att Sveriges Kommuner och Landsting hade varit
              jätteglada om vi hade beslutat om skarpa förslag över deras huvuden.
              Gunvor G Ericson, som har ett förflutet inom landstinget, vill
              nog inte att regeringen beslutar om hur det ska se ut i landstingen.
              Där har vi en artighet mot varandra och reglementen som säger
              att ska vi ha en samverkan ska vi ha ett avtal. Därför väntar
              vi nu på ett avtal med Sveriges Kommuner och Landsting när det
              gäller både företagshälsovården och rehabiliteringsgarantin. Precis
              som Gunvor G Ericson sade finns det pengar avsatta i budgeten.
              De ligger och väntar redan från och med den 1 juli.
            </seg>
            <seg n="b1045eb2">
              Sedan var det ett litet fel. Vi har tydliga tidsgränser, tre,
              sex och tolv månader, som kommer att införas den 1 juli, men vi
              har inte dragit åt de tumskruvarna, som Gunvor G Ericson säger.
              Däremot finns det tydlighet när det gäller vad som händer med
              den enskilda individen. Görs det rätt saker? Var befinner han
              eller hon sig på sjukskrivningens stege? Det är inte som i dag,
              att man bara blir bortglömd.
            </seg>
            <seg n="2d0380b9">
              Gunvor G Ericson sade att det var max ett och ett halvt år. Det
              är två och ett halvt år, först tolv månader och sedan arton månader,
              och inte ens därefter är det slut. De som är allvarligt sjuka
              kommer att få behålla sina 80 procent i sjukpenning. Sedan finns
              det några som kanske behöver ha sjukersättning. Vi kommer också
              att ha jobb- och utvecklingsgarantier och många olika stödformer
              där. Men det handlar om arbetsförmåga. Har jag arbetsförmåga ska
              jag inte ha sjukersättning. Är jag sjuk ska jag ha det, men har
              jag arbetsförmåga ska jag ha hjälp att kunna utveckla den och
              inte begrava den arbetsförmågan, som har skett tidigare.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="353fd9d0">
            17 § Svar på interpellation 2007/08:499 om Försäkringskassans
            försämrade service på landsbygden
          </note>
          <note type="speaker" n="20415aa7">
            Anf. 94 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-44" n="bd271308">
            <seg n="027af0ee">
              Herr talman! Lena Olsson har frågat mig vilka åtgärder jag avser
              att vidta för att medborgare på landsbygden ska ha rätt till en
              bra personlig service från Försäkringskassan.
            </seg>
            <seg n="c875c09a">
              Precis som Lena Olsson säger genomför Försäkringskassan en omorganisation
              som påverkar hela myndigheten. Syftet med omorganisationen är
              att servicen till medborgarna ska bli bättre. Försäkringskassans
              ambition är att myndighetens handläggningstider ska kortas och
              kvaliteten i handläggningen öka.
            </seg>
            <seg n="4749aafb">
              Ser man till det gångna året kan man konstatera att Försäkringskassan
              både blivit bättre och sämre i sina kontakter med de försäkrade.
              Mycket talar för att kvaliteten i handläggningen totalt sett förbättrats.
              För detta talar de kortare sjukskrivningstiderna och även en förbättrad
              beslutskvalitet i form av en högre andel tillräckliga beslutsunderlag
              och en högre andel rätt beslut i kvalitetskontrollen.
            </seg>
            <seg n="48eeea36">
              Samtidigt visar den årliga stora kundundersökningen en negativ
              trend. Det är tråkigt, och det finns anledning för Försäkringskassan
              att jobba vidare med omorganisationen så att de positiva effekterna
              av denna blir synliga.
            </seg>
            <seg n="28d83356">
              När det gäller kontoren runt om i landet pågår omfattande förändringar.
              Samtidigt görs dessa förändringar i syfte att de som har särskilda
              behov ska få väl förberedda personliga möten på myndighetens lokalkontor
              eller på annan plats om den försäkrade önskar.
            </seg>
            <seg n="8fd80594">
              Ett stort antal besök på Försäkringskassan handlar om att personer
              behöver få hjälp med enklare frågor. Genom en utvecklad telefonkundtjänst
              kan ett större antal frågor besvaras utan att den försäkrade behöver
              uppsöka ett kontor. För att detta ska fungera måste dock givetvis
              telefonkundtjänsten fungera bra. Lena Olsson lyfter fram att det
              ibland kan vara svårt att komma i kontakt med Försäkringskassan
              via telefon. En utvecklad telefonkundtjänst är en av de delar
              som ska förbättras i den nya organisationen. Försäkringskassans
              ambition är att i slutet av 2008 ska betydligt fler frågor besvaras
              direkt och telefonkundtjänsten ska ha längre öppettider.
            </seg>
            <seg n="7ce6c912">
              Jag är övertygad om att de förändringar som genomförs på Försäkringskassan
              kommer att få positiva effekter för de försäkrade som behöver
              enklare hjälp men även för dem som behöver ett kvalificerat stöd.
            </seg>
          </u>
          <note type="speaker" n="8579f2e0">
            Anf. 95 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-6" n="33df2581">
            <seg n="d537f209">
              Herr talman! Jag får tacka ministern för svaret. Det är inte
              första gången den här frågan ställs om hur servicen i landsbygdskommuner
              ska klaras på ett bra sätt. I en föregående interpellationsdebatt
              för en tid sedan har ministern lämnat garantier. Hon säger att
              hon har blivit uppvaktad av personal från glesbygdsområden som
              naturligtvis är oroliga. Jag har i min interpellation räknat upp
              alla kommuner, bara i mitt län, där man lägger ned kontor. Det
              gäller Vansbro, Älvdalen, Rättvik, Orsa och Särna, och det är
              ganska mycket i mitt län. Det gäller 15 kommuner totalt. I de
              kommuner jag räknade upp nu har man inte den här servicen.
            </seg>
            <seg n="63748e87">
              Det är en tid sedan nu. Då sade ministern att hon hade garantier
              från Försäkringskassan att man skulle bygga den nya Försäkringskassan
              med mycket god tillgänglighet, god service och hög rättssäkerhet.
            </seg>
            <seg n="082a7dba">
              Då kan jag ta min egen hemkommun som exempel. Där har Försäkringskassan
              flyttat ut ur sina lokaler och in i kommunens lokaler, där man
              för närvarande betalar dubbla hyror, vilket man kommer att göra
              hela 2008. Man har inte haft plats för besök. Som handläggare
              har man fått sitta där mycket längre för att kön har varit så
              väldigt lång. Senast i går ringde min son till Försäkringskassan
              och fick sitta i kö i 20 minuter. Skulle han ha varit på sitt
              jobb hade han inte fixat att komma fram i god tid, kanske inte
              ens på en matrast.
            </seg>
            <seg n="d859b9f8">
              Det är under all kritik att man genomför sådana här stora omorganisationer
              utan att ens ta i beräkningen en analys av konsekvenserna. Vad
              kommer det här att få för betydelse för enskilda människor? Och,
              som jag tar upp i min interpellation, vad kommer det här att få
              för konsekvenser för landsbygden? Vi mister statlig service på
              många sätt.
            </seg>
            <seg n="2355c755">
              I svaret säger ministern att man ska förbättra samlokalisering
              av till exempel Arbetsförmedlingen, Försäkringskassan och skattekontor.
              Skattekontor har man inte i min kommun. Men då är det väldigt
              konstigt om de signalerna inte når fram till vederbörande utan
              man håller på och flyttar fram och tillbaka. Arbetsförmedlingen
              ska in där Försäkringskassan var och så vidare. Vad har man för
              framförhållning? Har man inget slags respekt för de mindre kommunerna
              och för landsbygdens människor?
            </seg>
            <seg n="c5cb818d">
              Det är ju inte bara försämringar här. Jag hör ju också när jag
              ringer till socialkontoret att det blir försämringar. Ja, försörjningsstödet
              har ökat för kommunen, och man vet inte hur mycket det kommer
              att röra sig om under hela den här tidsperioden. Men det ökar
              på grund av avslag. Det är också en bit i hela den här försämringen.
            </seg>
            <seg n="6da57f42">
              Vi har begärt ett moratorium innan man sätter ned klacken och
              gör stora myndighetsförändringar och omorganisationer. Ministern
              får möjlighet att svara på de här frågorna.
            </seg>
          </u>
          <note type="speaker" n="a7fac680">
            Anf. 96 SOLVEIG ZANDER (c):
          </note>
          <u who="solveig_zander_bb1f11" xml:id="i-0d9a35e20590daec-1" n="e81d42fc">
            <seg n="8f1992cc">
              Herr talman! Jag tycker att den här frågan är viktig, för den
              belyser landsbygden, och den belyser landsbygdens krav på att
              få en bra service.
            </seg>
            <seg n="b2508f32">
              Det konstiga med den myndighet vi nu pratar om, Försäkringskassan,
              är att de inte har anpassat sin organisation efter den nya tiden.
              Vi vet ju att vi hade bankkontor ute i varenda liten by för några
              år sedan. Då kan man säga att på 20 år har man förändrat den servicen
              och tycker att man har fått det mycket bättre nu jämfört med när
              bankkontoren stängde kl. 15 och man inte hade någon möjlighet
              att få kvalificerad hjälp.
            </seg>
            <seg n="8e3cd71e">
              Nu håller Försäkringskassan på att förändra sin organisation
              så att den bättre ska svara upp mot de behov man har i framtiden,
              och det är viktigt.
            </seg>
            <seg n="d1dbf594">
              Jag har själv varit ute i mitt eget län och bland annat pratat
              med chefen för Försäkringskassan. Eva Maria Magnusson heter hon,
              och hon har sagt att det inte är så enkelt. Det tar ett tag att
              göra den här förändringen. Jag har sett i kommunerna i mitt eget
              län att det sakta men säkert börjar byggas upp en bättre, tydligare
              och mer tillgänglig försäkringskassa i de här kommunerna än vad
              som har funnits förut.
            </seg>
            <seg n="8494d732">
              Det viktigaste av allt är faktiskt att Försäkringskassan, Arbetsförmedlingen
              och kommunerna jobbar ihop och sitter på samma ställe, för det
              är precis det som vi har efterlyst. Det måste också vara någonting
              som interpellanten tycker är bra i det här sammanhanget, nämligen
              att man inte ska behöva springa till olika kontor, utan att man
              ska kunna gå till ett och samma ställe och få de upplysningar
              man behöver. Människan är ju inte indelad i små fack. Man är ju
              berörd av alla de här myndigheternas omsorger.
            </seg>
            <seg n="d6e28454">
              Det var 40 olika bidrag eller något sådant som Försäkringskassan
              hade att svara upp emot, och det klarar man inte av på de små
              kontor som fanns ute i kommunerna. Därför ska man nu få möjlighet
              till specialiseringar på ett 90-tal ställen i landet där man också
              får de svårare ärendena. Det är ju viktigt att de får hjälp det
              har vi diskuterat förut. Där ska man få möjlighet att få en personlig
              handläggare som kan sin uppgift på ett annat sätt än som har varit
              möjligt på de här små kontoren.
            </seg>
            <seg n="15f97845">
              Från Centerns sida har vi, tillsammans med alliansen, haft ögonen
              på hur det har gått för Försäkringskassan i deras omorganisation,
              och jag måste säga att vi ser med tillförsikt fram emot att de,
              som de säger, före 2008 års utgång ska ha löst mycket av de förändringar
              som man nu har påbörjat, det vill säga att få kontakt tidigare,
              att få ett tydligt svar när man behöver det och att också möjliggöra
              tillgänglighet.
            </seg>
            <seg n="b0ee1b9e">
              Jag kan lova interpellanten att jag ska följa det här med stor
              noggrannhet precis som vår minister gör från regeringshåll, för
              det här är viktigt. Här har vi en skyldighet att hjälpas åt allihop
              och att i våra kommuner se till att man får en möjlighet att få
              kontakt på hemmaplan. Det behöver inte minst våra pensionärer.
              Vi har ju hört att de fortfarande har behov av att få hjälp med
              att fylla i bostadstilläggsblanketter. Det är väl en sak som är
              viktig.
            </seg>
            <seg n="57071dd1">
              Innan 2008 är slut ska vi nog se till att det mesta av de saker
              som inte är lösta i dag kommer att vara lösta.
            </seg>
          </u>
          <note type="speaker" n="b9e69da8">
            Anf. 97 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-45" n="bd271308">
            <seg n="9cb2c072">
              Herr talman! Jag vill börja med att instämma med interpellanten
              och säga att det är väldigt viktigt att människor känner förtroende
              för Försäkringskassan och att man blir bemött på ett rätt och
              riktigt sätt och får en så att säga kvalitetssäkrad handläggning.
              Det är också väldigt viktigt att Försäkringskassans personal känner
              en glädje och ett förtroende för denna omorganisation och att
              ens kompetens blir tillgodosedd och tillvaratagen. Det är först
              då som mötet med den enskilda personen som söker hjälp kan ske
              på ett rätt och riktigt sätt. Inte minst handlar det då om äldre,
              som vi hörde här.
            </seg>
            <seg n="bc392c80">
              Jag vet att Lena Olsson mycket väl vet jag tror inte att ni har
              lagt fram något annat för slag i riksdagen heller att Försäkringskassan
              är en självständig myndighet med en styrelse som fullt ut har
              ett eget ansvar. Det fråntar varken mig eller Lena Olsson ansvaret
              att observera, notera och debattera sådant som inte är rätt, och
              självklart har jag också möjlighet att i regleringsbrev lösa vissa
              saker.
            </seg>
            <seg n="062e290d">
              Jag har tidigare sagt att jag fått uppgifter om att vi ska ha
              garantier för att vi ska ha en god tillgänglighet. Nu har jag
              fått information från Försäkringskassan där det står så här: I
              Vansbro, Rättvik, Särna, Älvdalen och Orsa räknar Försäkringskassan
              med att så snart det är praktiskt möjligt etablera samverkanskontor.
              Det är väldigt bra för då får man Försäkringskassan, Arbetsförmedlingen,
              kanske skatten och varför inte också socialförsörjningsstödet
              på en och samma plats. Det var det som Gunvor G Ericson efterlyste,
              det vill säga att det ska finnas en enda dörr där jag kan gå in
              och få all hjälp.
            </seg>
            <seg n="b3a2e4b6">
              Försäkringskassan strävar efter att upprätta samarbete med Arbetsförmedlingen
              i Mora under september månad i år. Inget beslut är fattat vad
              gäller Leksand, men i Malung siktar man på att samverkan kan starta
              under december månad. Lena Olsson får gärna den information jag
              har. Jag kan säga att detta var den information jag fick när jag
              ytterligare en gång frågade hur det låg till; jag har även tidigare
              frågat om det.
            </seg>
            <seg n="6f5dea9c">
              I det förändringsarbete som riksdagen beslutade om 2005, då satt
              Lena Olsson inte i riksdagen men Vänsterpartiet fanns här, låg
              att Försäkringskassan skulle bli en myndighet och att vi skulle
              gå vidare med etapp två, och det är alltså etapp två och det förändringsarbetet
              som Försäkringskassan nu gör. Man håller på att bygga upp en ny
              organisation med nationella centrum för att kunna ge snabbare
              service och vara duktigare på det man gör.
            </seg>
            <seg n="65938e5c">
              Samtidigt vill man etablera en samverkanslokal med andra. Där
              ska ingå Arbetsförmedlingen, Försäkringskassan, hälso- och sjukvården
              samt skatten inte minst. Det har tagit tid och jag kan förstå
              att det förekommit irritation och att det inte alltid har fungerat,
              men jag tror fortfarande, och har den försäkran, att detta ska
              bli bra. Man ska kunna boka för personliga möten. Om man har något
              man vill diskutera måste det vara bättre att få en tid än att
              gå dit och sätta sig och det sedan visar sig att ingen har tid
              med en. Samtidigt måste även telefonmottagningen bli mycket bättre.
            </seg>
            <seg n="ab293b4a">
              Jag tror alltså att det har funnits problem i starten, och de
              har varit kännbara för många, men jag tror att det kommer att
              bli bra. Jag tror på Försäkringskassans förändringsarbete.
            </seg>
          </u>
          <note type="speaker" n="e166ef60">
            Anf. 98 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-7" n="33df2581">
            <seg n="3400bad6">
              Herr talman! Beslutet 2005 om förändringsarbetet är jag väl medveten
              om, men att de stora omorganisationerna skulle innebära så stora
              problem, som ministern erkänner att det varit, visar att man kanske
              inte ska ha så rasande bråttom när man genomför saker och ting.
            </seg>
            <seg n="88f19307">
              Centern går upp i talarstolen som något slags försvarsadvokater
              och undrar om jag har något emot att Arbetsförmedlingen och Försäkringskassan
              samlokaliseras så att det finns ett kontor dit man kan gå och
              där det finns möjligheter till service. Jag kan försäkra Solveig
              Zander att jag absolut inte har någonting emot det. Jag har faktiskt
              motionerat om det. Att de statliga myndigheterna samlokaliseras
              för att det ska finnas möjligheter till service även på landsbygden
              är bra. Det är bara synd att när något genomförs kommer man först
              efteråt på att man måste dutta och reparera för att få till stånd
              genomförandet.
            </seg>
            <seg n="b1ca0ba3">
              Tydligen ska en samlokalisering av Försäkringskassan och Arbetsförmedlingen
              nu ske i Malung. Den ska vara färdig i december. Jag tror att
              många i Malung just nu sitter och tittar på tv-sändningen av den
              här debatten. Då vet de också vad de har att rätta sig efter.
            </seg>
            <seg n="671c7d3e">
              I svaret sägs också att Försäkringskassans ambitioner ska höjas,
              att myndighetens handläggningstider ska kortas och kvaliteten
              i handläggningarna öka. Vi har fått signaler om att det ska vara
              ett 50-tal ärenden per handläggare. I Västerbotten är man nu uppe
              i 130 ärenden per handläggare. När handläggarna får så pass mycket
              mer att göra kan kvaliteten ifrågasättas.
            </seg>
            <seg n="4999e9da">
              Jag förstår att Cristina Husmark Pehrsson vill ha en nöjd personal
              vid Försäkringskassan. Jag har kompisar som jobbar inom Försäkringskassan,
              och tyvärr måste jag säga att en av dem nu slutar eftersom hon
              är trött på alla dessa omorganisationer. Hon orkar inte längre.
              Jag har också kamrater som säger att försämringarna blivit så
              kraftiga att de inte längre tycker det är meningsfullt att jobba.
            </seg>
            <seg n="849660a2">
              Att man ska få en specialiserad handläggare kan låta bra, men
              då ska man veta att i Norrland och i mitt hemlän är avstånden
              väldigt långa. Om jag som landsbygdsbo vill träffa en handläggare
              på Försäkringskassan är risken stor att jag får vänta länge innan
              jag får träffa någon. Det måste man också ta med i beräkningen
              när man drar undan servicen.
            </seg>
            <seg n="2dd67b1b">
              Det handlar om service i form av spontanbesök, och jag tänker
              inte stå här och skratta åt pensionärer som behöver hjälp med
              att fylla i blanketter. Det tyckte jag var fult gjort. Det är
              klart att det finns behov av service. Alla pensionärer har heller
              inte tillgång till Internet, som det ofta hänvisas till. Äldre
              människor kan ha andra behov, och då ska man ställa upp och hjälpa
              dem. Och då behöver kanske tiderna för spontanbesök också utökas.
            </seg>
            <seg n="0fcfd718">
              Det var inte ministern som tog upp det där om pensionärerna,
              utan det var centerpartisten. Nu får hon gå upp och svara på det.
            </seg>
          </u>
          <note type="speaker" n="f88cb745">
            Anf. 99 SOLVEIG ZANDER (c):
          </note>
          <u who="solveig_zander_bb1f11" xml:id="i-0d9a35e20590daec-2" n="e81d42fc">
            <seg n="b496950b">
              Herr talman! Jag trodde att vi i dag hade en debatt som handlade
              om Försäkringskassan och dess tillgänglighet, men Lena Olsson
              från Vänsterpartiet antyder att jag genom mitt sätt att uttrycka
              mig skulle negligera eller på något sätt vara negativ till pensionärer.
              Det måste jag verkligen ta ur henne, för det var inte avsikten.
              Vill man misstolka det jag säger går det förstås bra, men om man
              inte har några bättre argument att ta till än personangrepp tror
              jag inte att man har så mycket att komma med.
            </seg>
            <seg n="26f1b365">
              Jag har när det gäller Försäkringskassans omorganisation varit
              oerhört otålig. Jag har tyckt att det gått för långsamt, och därför
              har jag rest runt i mitt hemlän Uppsala och ifrågasatt varför
              det inte händer någonting. Jag har alltså följt frågan mycket
              noga, och därför kan jag också säga att jag vet att det tar tid
              och att man jobbar mot ett mål. Som utomstående är det dock inte
              så lätt att se det.
            </seg>
            <seg n="66001cbd">
              Även jag vet att personal inom Försäkringskassan tycker att förändringen
              är jobbig, men man lyssnar på dem i många sammanhang, som hur
              kontoren ska vara öppna och var i kommunerna de ska vara placerade.
              Den samlokalisering som nu sker är något vi allesammans efterfrågat,
              och som jag antydde tidigare tycker vi alla att den är bra. Att
              de olika myndigheterna ska arbeta tillsammans är något som vi
              tror på, och det blir nu möjligt.
            </seg>
            <seg n="5d2edf06">
              Till dem som lyssnar vill jag säga att jag beklagar om Lena Olsson
              vill missförstå allt jag säger och ge sig in på personangrepp.
              Jag ser med tillförsikt fram emot det som ministern också sagt,
              nämligen att Försäkringskassans omorganisation kommer att innebära
              en förbättring även för människorna på landsbygden.
            </seg>
          </u>
          <note type="speaker" n="0dc471ec">
            Anf. 100 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-46" n="bd271308">
            <seg n="2dc179cc">
              Herr talman! När jag tittar på Lena Olssons interpellation finns
              där en sak till som jag skulle vilja ta upp. I början av interpellationen
              står nämligen att 1 miljard kronor har sparats på Försäkringskassan.
              Det var så 2005; jag vill bara göra klart det så att vi har historien
              klar för oss. 2005 beslutade denna riksdag att Försäkringskassan
              skulle bli en myndighet. I den konsekvensanalys som då gjordes
              svarade Försäkringskassan att man skulle spara 1 miljard kronor
              på att slå samman alla de lokala försäkringskassorna till en myndighet.
              Genom att inte vara utspridda på många ställen skulle man alltså
              spara resurser.
            </seg>
            <seg n="19cb47ca">
              När det gäller budgeten för övrigt kan jag konstatera att om
              vi jämför den budget som förelåg från den socialdemokratiska regeringen
              2006, och som preciserade vad Försäkringskassan skulle få 2007
              och 2008, med den budget som alliansregeringen lagt fram vad gäller
              Försäkringskassan ser vi att Försäkringskassan fått 548 miljoner
              kronor mer jämfört med vad den skulle ha fått av den regering
              som Vänsterpartiet stödde. Den miljard som tas upp låg i förändringsarbetet,
              och jag har med mig ett papper med preciseringar på ekonomin ifall
              Lena Olsson vill ha det.
            </seg>
            <seg n="73682e3e">
              Jag kan konstatera att Försäkringskassan alltså fått 548 miljoner
              kronor mer med denna regering än det som fanns beskrivet i Vänsterpartiets
              och Socialdemokraternas budget, som presenterades 2006. Detta
              sagt för att vi ska vara klara även över den frågan.
            </seg>
            <seg n="090e35e3">
              I övrigt tror jag att vi är överens om att Försäkringskassan
              ska vara en bra myndighet med hög tillgänglighet, bra bemötande,
              korta handläggningstider och god service.
            </seg>
            <seg n="947555a4">
              När det gäller rättstryggheten kan vi väl konstatera att man,
              när man 2005 gjorde den här förändringen med en myndighet, missade
              att sätta en form av tillsynsmyndighet över Försäkringskassan.
              De betalar ändå ut ungefär 435 miljarder kronor om året. Det fanns
              ingen oberoende tillsyn över detta. Därför tillsatte vi väldigt
              snabbt en utredning för att vi skulle se hur vi ska kunna stärka
              rättstryggheten för enskilda och tilltron till Försäkringskassan
              på ett bra sätt.
            </seg>
            <seg n="709ddbea">
              Vi har fått en utredning. Den bereds nu på Regeringskansliet.
              Den kommer säkert att mynna ut i någon form av ny myndighet eller
              samordning på något sätt, så att vi får en stark oberoende tillsynsenhet
              över Försäkringskassan, med alla de pengarna. Den ska då titta
              på: Hur handskas man med pengarna på ett bra sätt? Hur är det
              med effektiviteten? Då tror jag att vi kan komma in på en hel
              del av det som Lena Olsson pekar på, nämligen tillgänglighet,
              bemötande, handläggningstider etcetera.
            </seg>
          </u>
          <note type="speaker" n="7939cccf">
            Anf. 101 LENA OLSSON (v):
          </note>
          <u who="lena_olsson_010079" xml:id="i-b63349482dafa5d6-8" n="33df2581">
            <seg n="78692188">
              Herr talman! Tack, ministern! När det gäller de här utlämnade
              garantierna kan vi väl komma tillbaka till dem i december. För
              då ska telefonköerna vara borta. Då ska landsbygdens befolkning
              ha precis lika bra service som alla andra kommuner.
            </seg>
            <seg n="a41317b8">
              När det gäller kvaliteten och rättssäkerheten för de enskilda
              garanterar du också att det ska vara åtgärdat i och med att den
              här utredningen kommer. Förslag ska också vara genomförda till
              december 2008.
            </seg>
          </u>
          <note type="speaker" n="74abd706">
            Anf. 102 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-bfc6e6d2e0783c72-47" n="bd271308">
            <seg n="c068363b">
              Herr talman! Då ber jag att få läsa upp det som jag läste upp
              förut:
            </seg>
            <seg n="1eea0c78">
              I Vansbro, Rättvik, Särna, Älvdalen och Orsa räknar Försäkringskassan
              med att så snart det är praktiskt möjligt etablera samverkanskontor
              med Arbetsförmedlingen och i något fall med en kommun. Försäkringskassan
              hoppas att det sker före sommaren. Försäkringskassan strävar också
              efter att upprätta samarbete med Arbetsförmedlingen i Mora under
              september månad i år. Inget beslut är taget vad gäller Leksand,
              men i Malung siktar man på att samverkan kan starta under december
              månad i år.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="f98ba9ec">
            18 § Svar på interpellation 2007/08:484 om millenniemålen
          </note>
          <note type="speaker" n="4dac39e0">
            Anf. 103 Statsrådet GUNILLA CARLSSON (m):
          </note>
          <u who="gunilla_carlsson_6d0f9e" xml:id="i-d6fd3eec878383c2-0" n="3d1da081">
            <seg n="8041b33e">
              Herr talman! Hans Linde har frågat mig vad jag avser att göra
              för att öka andelen medel som går till millenniemålens uppfyllande.
              Hans Linde vill också veta vad jag gör för att minska vad han
              uppfattar som urholkningen av biståndet samt om jag kommer att
              utvärdera hur regeringens avräkningar för skuldavskrivningar och
              flyktingmottagande påverkar biståndets mål. Slutligen undrar Hans
              Linde om jag vill få till stånd en omprövning av Dac-reglerna
              för att minska vad han också kallar urholkningen av biståndet.
            </seg>
            <seg n="3f874d2c">
              När det gäller millenniemålens uppfyllande vill jag först poängtera
              att jag helt delar Hans Lindes analys av de kraftansträngningar
              som krävs för att världssamfundet ska nå millenniemålen till 2015.
              Dessa mål förpliktar och utgör en grundpelare i svensk utvecklingspolitik.
              Låt oss här inte glömma att Sverige sedan länge är en av de per
              capita absolut största biståndsgivarna. Sedan alliansregeringens
              tillträde har biståndsramen ökat med ca 4 miljarder kronor. För
              att Sverige mer konkret ska kunna bidra till en rättvis och hållbar
              utveckling inklusive uppfyllandet av millenniemålen krävs dock
              förutom finansiella medel också mer resultattänkande. Alliansregeringen
              arbetar därför för en resultatinriktad utvecklingspolitik med
              kvalitet och effektivitet som viktigaste kännetecken. Landfokuseringen
              är ett bra exempel. Sverige kan inte vara överallt och göra allt.
              Genom att minska antalet samarbetsländer blir det bilaterala utvecklingssamarbetet
              mer effektivt. Det ger oss bland annat utrymme att stärka vårt
              fokus på Afrika där behoven är som störst.
            </seg>
            <seg n="eedc42f5">
              Inom det multilaterala utvecklingssamarbetet agerar regeringen
              strategiskt för att öka effektiviteten hos de internationella
              organisationerna, till exempel inom FN-systemet och Världsbanken.
              Slutmålet är att våra biståndspengar i än högre grad ska användas
              till rätt saker. Därför har vi bland annat ökat kraven på att
              kopplingen mellan mänskliga rättigheter och utveckling i högre
              grad ska omsättas i praktiken. Ett exempel är beslutet att sänka
              det svenska basbidraget till FN:s utvecklingsprogram, UNDP, för
              2008 med 10 procent. Anledningen är att organisationen inte på
              ett tillräckligt tydligt sätt lyckats integrera mänskliga rättigheter
              i det strategiska dokumentet som styr verksamheten. Sverige kvarstår
              dock som en av de absolut största givarna till UNDP, och vi kommer
              också fortsatt att ha en nära dialog med UNDP om mänskliga rättigheter.
            </seg>
            <seg n="b81747cd">
              När det gäller millenniemålens uppfyllande är det, förutom ett
              resultatinriktat bistånd, också viktigt med ett politiskt engagemang.
              Sverige deltar därför i ett millenniemålsinitiativ lanserat av
              den brittiske premiärministern Gordon Brown. Initiativet syftar
              till att halvvägs till 2015 få till stånd förnyat globalt engagemang
              kring uppfyllandet av målen. En rad möten kommer att hållas under
              året med ett brett spektrum av aktörer, inte bara regeringar utan
              också till exempel näringslivet och civila samhället. FN:s generalsekreterare
              inbjuder till ett högnivåmöte i september för att få ytterligare
              fokus på frågan. Därutöver ingår jag i det nätverk som min danska
              kollega initierat för att öka fokus på uppfyllandet av millenniemål
              3.
            </seg>
            <seg n="262de873">
              Regeringen tillämpar OECD/Dac:s regelverk för vad som får räknas
              som bistånd, och bilaterala skuldavskrivningar får enligt OECD/Dac:s
              riktlinjer räknas som en del av biståndet. Skuldlättnadernas utvecklingsfrämjande
              potential ligger i att de bland annat skapar möjligheter för utvecklingsländer
              att använda medel, som annars skulle gå till betalningar av skuldtjänst,
              för fattigdomsminskande åtgärder. Därmed ligger skuldavskrivningar
              väl i linje med biståndsmålet att skapa förutsättningar för människor
              att ta sig ur fattigdom.
            </seg>
            <seg n="56b468dd">
              Vad gäller kostnader för asylsökande från samarbetsländer räknas
              dessa av från biståndsramen sedan budgeten för 1991/92, även här
              i enlighet med Dac:s riktlinjer för vad som får räknas som bistånd.
              Enligt Dac kan kostnader för flyktingarnas tillfälliga uppehälle
              under första året i mottagarlandet klassificeras som bistånd.
              Regeringen menar att dessa kostnader är motiverade såväl utifrån
              biståndsperspektiv som utifrån internationell humanitär rätt.
              Sverige ska kunna hjälpa såväl en skyddsbehövande människa i ett
              flyktingläger i Tanzania som en skyddsbehövande flykting under
              den första tiden som han eller hon befinner sig i Sverige.
            </seg>
            <seg n="78fe7c3a">
              Även då dessa avräkningar, som alltså är helt förenliga med Dac:s
              regelverk, är gjorda har biståndsanslaget ökat från drygt 25 till
              drygt 27 miljarder svenska kronor. Detta motsvarar en nästan tioprocentig
              ökning sedan regeringsskiftet. Hans Lindes påstående att det pågår
              en omfattande urholkning av biståndets volym är därför inte korrekt.
            </seg>
            <seg n="b943cb4e">
              Vad gäller Hans Lindes fråga om omprövning av Dac-reglerna vill
              jag framhålla att regeringen till fullo sluter upp kring riktlinjerna
              för ODA-rapportering. Samtidigt deltar vi aktivt i den kontinuerliga
              diskussion kring förbättringar av riktlinjerna som pågår inom
              ramen för Dac. Regeringen stöder även Dac-sekretariatets initiativ
              att analysera framtida biståndsflöden och riskerna för en ökad
              fragmentering av biståndet. Det är mycket viktigt att samtliga
              biståndsgivare tydligt redovisar framtida flöden. Informationen
              kan bland annat användas som verktyg för effektivisering av biståndet
              och förbättrad samordning och arbetsfördelning. Härvidlag är det
              även viktigt att den samlade internationella biståndsnivån höjs
              och att biståndet effektiviseras. Därför är det särskilt angeläget
              att länder som ännu inte uppfyllt sina åtaganden om ökade biståndsvolymer
              vidtar åtgärder för att så ska ske.
            </seg>
          </u>
          <note type="speaker" n="ecf314a3">
            Anf. 104 HANS LINDE (v):
          </note>
          <u who="hans_linde_3886bf" xml:id="i-f073cd0aec04dbf1-0" n="71f5c3db">
            <seg n="0c79c06b">
              Herr talman! Jag får börja med att tacka biståndsministern för
              svaret. Det kanske är på sin plats att vi börjar med att också
              påminna om vad den här interpellationen handlar om.
            </seg>
            <seg n="23f77978">
              År 2000 enades världens länder om åtta millenniemål. Fram till
              2015 ska fattigdomen halveras, spridning av hiv/aids stoppas,
              alla barn erbjudas grundskoleutbildning och barna- och mödradödligheten
              kraftigt minska.
            </seg>
            <seg n="eec5d0fd">
              Skälen till de här målen är inte speciellt svåra att se. Var
              femte människa på jorden lever i extrem fattigdom. I dag förvägras
              100 miljoner barn, i synnerhet flickor, rätten att gå i skolan.
              30 000 barn dör varje dag, även i dag, i sjukdomar vi lätt skulle
              kunna bota, av näringsbrist eller av orent vatten.
            </seg>
            <seg n="3275c64f">
              Det är ur detta perspektiv vi ska diskutera svenskt bistånd och
              internationella regelverk.
            </seg>
            <seg n="55d4946b">
              Det löfte som världens ledare gav världens fattiga, hungriga
              och maktlösa kommer inte att uppfyllas. I synnerhet i södra Afrika
              är utvecklingen negativ.
            </seg>
            <seg n="445cde80">
              Det är ingen slump att det ser ut så här. Det är ett resultat
              av politiska beslut, eller rättare sagt avsaknaden av politiska
              beslut. Ansvaret för misslyckandena med millenniemålen vilar tungt
              på den rika världens ledare. Därför skulle ett visst mått av självkritik
              vara klädsamt hos den svenska biståndsministern. Det är hög tid
              att man ser över de internationella regelverken så att vi ökar
              kvaliteten och ökar omfattningen av de globala biståndsflödena.
            </seg>
            <seg n="e5416673">
              Men inga initiativ på detta område är man villig att presentera
              i dag. I stället skär regeringen ned stödet till ett av de viktigaste
              organen i arbetet med millenniemålen, UNDP.
            </seg>
            <seg n="ae6d93a5">
              Herr talman! Det finns många förklaringar till varför målen inte
              kommer att uppnås. Förändrad politik kommer att krävas på betydligt
              fler områden än biståndet, men biståndet är ett centralt verktyg.
            </seg>
            <seg n="ba0fa5e1">
              Mellan 2001 och 2005 ökade det globala biståndet med 60,2 miljarder
              dollar. Men en närmare granskning visar att den stora merparten
              av det försvann genom skuldavskrivningar och den så kallade kampen
              mot terrorismen. Av ökningen har endast 24 miljoner gått till
              ökade resurser för millenniemålen.
            </seg>
            <seg n="c9c7e6b7">
              En tredjedel av EU-ländernas bistånd gick 2006 till skuldavskrivningar,
              flyktingmottagande och finansiering av utländska studenter. Är
              inte detta ett problem, Gunilla Carlsson? Det är inte så förvånande
              att vi ser att det dör 529 000 kvinnor varje år i samband med
              barnafödande när urholkningen av det globala biståndet är så stor
              som den är i dag.
            </seg>
            <seg n="f7db1eec">
              Tyvärr kan vi konstatera att det här inte bara är ett internationellt
              problem. Det är i högsta grad också ett svenskt problem. I år
              kommer 9,39 procent av det svenska biståndet att gå till andra
              saker än till just bistånd. Det är inte heller så förvånande att
              Svenska Kyrkan, Rädda Barnen, Kristna Fredsrörelsen, en lång rad
              svenska frivilligorganisationer, ger regeringen tydligt underkänt
              på detta område. Att det förekommer en omfattande urholkning av
              det svenska biståndet är inte bara en enskild uppfattning hos
              mig. Det är uppfattningen hos en bred samling av svenska frivilligorganisationer.
            </seg>
            <seg n="2d17a8ec">
              Det är för Vänsterpartiet uppenbart att det krävs stora och grundläggande
              förändringar av regelverket. OECD-Dac:s riktlinjer behöver skärpas
              så att en större del av de rika ländernas bistånd faktiskt går
              till just bistånd. Visst har den svenska regeringen försökt att
              förändra regelverken inom OECD-Dac men inte i en positiv riktning.
              Den svenska regeringen har försökt öppna upp för att biståndsmedel
              ska kunna användas till militära insatser.
            </seg>
            <seg n="cc79d0ee">
              Om regeringen hade fått igenom sitt förslag hade det resulterat
              i än större urholkningar. Hur det skulle minska hungern i världen
              är svårt att se. Hur det skulle leda till att fler flickor fick
              gå i skolan har jag väldigt svårt att se.
            </seg>
            <seg n="db410d55">
              I väntan på att vi fått förändrade regelverk är det viktigt att
              Sverige går före och försöker se till att en större del av vår
              biståndsbudget går till millenniemålen och fattigdomsbekämpningen.
              För det är väl trots allt så att syftet med svenskt bistånd inte
              primärt är att uppfylla internationella regelverk utan att se
              till att några av de 30 000 barn som kommer att dö i dag i stället
              får vakna i morgon bitti och se solen gå upp.
            </seg>
          </u>
          <note type="speaker" n="7fe4b17c">
            Anf. 105 Statsrådet GUNILLA CARLSSON (m):
          </note>
          <u who="gunilla_carlsson_6d0f9e" xml:id="i-d6fd3eec878383c2-1" n="3d1da081">
            <seg n="a454b854">
              Herr talman! Det råder ingen tvekan om vilken vikt regeringen
              fäster vid att uppnå millenniemålen. Jag tycker att de är väldigt
              bra, för att de är operativa man kan använda dem och för att det
              är en målsättning.
            </seg>
            <seg n="76deee80">
              Men allt vi gör går inte att hänföra just till de åtta olika
              målen. Att regeringen lägger resurser och använder internationella
              skuldavskrivningsmekanismer är just för att skapa förutsättningar
              för länder i utveckling att ha en väl fungerande egen nationell
              ekonomi för att bygga upp en delaktighet i världens globala ekonomi.
            </seg>
            <seg n="bda0c1fa">
              Jag tycker att det är viktigt och bra att vi diskuterar biståndet,
              dess effektivitet, resultat och också volym. Det spelar roll.
              För mig är det väldigt viktigt att vi nu bidrar till att länderna
              själva kan nå sin egen utveckling. Därför är skuldavskrivningar
              en viktig del i detta som också indirekt bidrar till att kunna
              uppfylla millenniemålen och att länderna själva formar sin egen
              fattigdomspolitik.
            </seg>
            <seg n="9f3075ad">
              Biståndsflödena är viktiga i världen, men jag vill påminna Hans
              Linde om att remitteringarna är tre gånger så viktiga i volym.
              Utländska direktinvesteringar är fyra gånger så viktiga. Tittar
              vi bara på EU:s jordbruks- och handelspolitik sägs det mig motsvara
              fem gånger världens samlade biståndsvolymer. Om vi kunde förändra
              den kunde vi skapa mycket större flöden till utvecklingsländerna.
            </seg>
            <seg n="51bc9575">
              Här har Sverige en samstämmig politik som vi har brett stöd för
              i riksdagen. Jag vill inte att vi bara tittar på volymerna utan
              också på resultatet och också erkänner att stater måste få rätt
              att få väl fungerande egna ekonomier så att de inte bara kommer
              in i ett långt biståndsberoende. Det har tagit bort väldigt mycket
              av incitamenten.
            </seg>
            <seg n="2d30d317">
              Jag ägnar mig gärna åt självkritik. Men jag tycker också att
              det vore klädsamt om man från Vänsterpartiets sida visar att man
              kan räkna. 27 miljarder är mer än 25 miljarder. Biståndsbudgeten
              har ökat.
            </seg>
            <seg n="088ccdd5">
              Dessutom vill jag svara på frågorna om OECD-Dac och varför regeringen
              regelbundet tar del i den utveckling som sker i internationell
              utvecklingspolitik. Vi måste se var den värsta fattigdomen finns.
              Den finns på många ställen där det råder konflikt, i postkonfliktländer
              men också i länder djupt involverade i kriser och konflikter som
              skapar inte bara förtryck och missförhållanden utan också svält,
              brist på vatten, mediciner och mat. Därför är det viktigt att
              se att säkerhet och utveckling går hand i hand.
            </seg>
            <seg n="50146e2c">
              Vi har också diskuterat inom OECD-Dac hur man definierar vad
              som är bistånd och inte. I den diskussionen deltar Sverige, just
              för att vi är en av världens största biståndsgivare mätt per capita
              och för att vi nu utvecklar ett väl fungerande bilateralt utvecklingssamarbete
              som väcker respekt.
            </seg>
            <seg n="6bc6cd33">
              Det gör att vi kan påverka andra att vara mycket mer resultatinriktade
              och inte bara betala ut en massa bistånd för att man har dåligt
              samvete. Jag är glad över att kunna gå i bräschen, inte bara i
              Sverige, för att titta mer på resultat och måluppfyllelse och
              se till att vi får en mycket bättre samstämmighet, inte minst
              inom EU men också inom Världsbanken och hos väldigt många andra
              givare.
            </seg>
            <seg n="9538c94f">
              Herr talman! Jag skulle slutligen när det gäller självkritik
              påtala en annan sak som jag har uppmärksammat när vi diskuterar
              millenniemålen. Vi har ett litet bekymmer. En del av utvecklingsländerna
              känner att även millenniemålen är något som har påtryckts dem
              och formulerats av oss, de utvecklade länderna. Vi behöver se
              hur vi kan stärka utvecklingsländernas ägarskap och delaktighet
              för att kunna uppnå reella resultat i fattigdomsbekämpningen.
            </seg>
          </u>
          <note type="speaker" n="593b1b8b">
            Anf. 106 HANS LINDE (v):
          </note>
          <u who="hans_linde_3886bf" xml:id="i-f073cd0aec04dbf1-1" n="71f5c3db">
            <seg n="a337beac">
              Herr talman! Låt oss börja med det som biståndsministern slår
              sig för bröstet för, nämligen att det svenska biståndet har ökat.
              Det är helt sant. Men vad beror det på? Beror det på att man har
              gjort generösa omfattande ökningar av biståndet? Nej, det beror
              på att man har följt enprocentsmålet som sex av sju partier i
              den svenska riksdagen varit eniga om.
            </seg>
            <seg n="c642d794">
              Biståndsministern är väl ursäktad. Som moderat har hon inte ställt
              sig bakom enprocentsmålet, men vi andra partier har gjort det.
              Vi, alla andra partier i den här riksdagen, har sett att när Sverige
              växer och blir rikare ska också världens fattiga ta del av våra
              ökade framgångar och vinster i det här landet. Det är därför biståndet
              har ökat.
            </seg>
            <seg n="972d294c">
              Jag vill också påminna om att i dag är det drygt 10 procent av
              den svenska biståndsbudgeten som försvinner i väg genom urholkningar.
              Jag vet inte riktigt hur biståndsministern definierar ordet omfattande.
              Jag använder det i alla fall när 3 miljarder kronor används till
              andra saker än till bistånd. Då pratar jag om omfattande urholkningar.
            </seg>
            <seg n="f7337924">
              Jag vill också gå in på några andra områden här. Det har blivit
              lite av ett signum för biståndsministern att prata om kvalitet
              i biståndet. Och visst finns det stora kvalitetsbrister i det
              svenska biståndet, i biståndet från den rikare delen av världen.
              Men det är inte framför allt hos frivilligorganisationer som statsrådet
              brukar svartmåla där människor med ytterst små resurser och med
              ett stort engagemang försöker hjälpa människor i vardagen där
              de stora bristerna finns.
            </seg>
            <seg n="bef13176">
              De stora kvalitetsbristerna i biståndet finns på finansdepartementen
              i Helsingfors, Paris och Washington, där man genom budgettricksande
              tar medel från arbetet med millenniemålen för att stoppa i andra
              hål. Men det är kvalitetsbrister som biståndsministern inte vill
              kännas vid, än mindre göra något åt.
            </seg>
            <seg n="e45b9509">
              Det är bra att statsrådet åker till OECD-Dac och samtalar. Men
              vad säger man egentligen i de samtalen? Vad lägger man fram för
              konkreta förslag för att Sverige liksom andra länder runt om i
              Europa ska få ned urholkningarna så att mer av bistånd ska användas
              just till bistånd? Där skulle jag vilja efterfråga några konkreta
              exempel.
            </seg>
            <seg n="20150ea5">
              Jag har frågat ministern hur hon vill utvärdera regeringens urholkningar.
              Det är en fråga som jag över huvud taget inte har fått svar på
              i dag. Om ett år ska den svenska regeringen presentera en skrivelse
              om biståndets resultat. Det skulle vara en god möjlighet att visa
              att biståndsministern har rätt, att flyktingmottagande i Sverige
              resulterar i att fler flickor får gå i skolan i Tanzania.
            </seg>
            <seg n="4aa729dc">
              Men i den skrivelse som ska presenteras om ett år finns inte
              de här urholkningarna med. Om biståndet nu ska utvärderas, varför
              utvärderar man inte hela biståndsramen? Varför utvärderar man
              inte alla 32 miljarder? Vad är det biståndsministern är så rädd
              för?
            </seg>
            <seg n="81e3834f">
              Herr talman! Jag vill också gå in på UNDP och fördjupa mig i
              den diskussionen. Jag vänder mig starkt mot att den svenska regeringen
              nu samtidigt som man säger att man vill jobba för millenniemålen
              också skär ned bidragen till just UNDP, FN:s utvecklingsprogram,
              med motiveringen att de inte lyckats integrera mänskliga rättigheter.
            </seg>
            <seg n="926756f8">
              Då skulle jag vilja fråga biståndsministern: Hur ser biståndsministern
              på mänskliga rättigheter? FN:s deklaration är väldigt tydlig.
              Det finns politiska mänskliga rättigheter, det finns sociala,
              ekonomiska och kulturella. Är det inte ett arbete för de mänskliga
              rättigheterna att se till att barn får rent vatten, att hungriga
              får mat och att hemlösa får en bostad?
            </seg>
            <seg n="4cc0e60b">
              Mänskliga rättigheter kan inte behandlas som ett smörgåsbord
              där man plockar ut de delar man tycker smakar godast för dagen.
              De går inte att rangordna efter att man har satt på sig sina ideologiska
              glasögon här i Helsingfors. Det är just det som jag upplever att
              statsrådet i dag gör. Det är väl det jag tycker mig se i den borgerliga
              utrikespolitiken att man också gör.
            </seg>
            <seg n="b34a1911">
              Dessutom måste jag säga att Vänsterpartiet ser ett behov av reformering
              av FN-systemet och FN-organets verksamhet. Men hur ska vi gå till
              väga? Jag tror på en respektfull dialog med de andra medlemsstaterna,
              inte att Sverige utnyttjar sin stora pengapåse till att ensidigt
              diktera verksamheten. Det har andra länder försökt göra, till
              exempel USA. Jag hoppas verkligen att den svenska regeringen inte
              ska följa den amerikanska regeringen in på den vägen.
            </seg>
          </u>
          <note type="speaker" n="30b392eb">
            Anf. 107 Statsrådet GUNILLA CARLSSON (m):
          </note>
          <u who="gunilla_carlsson_6d0f9e" xml:id="i-d6fd3eec878383c2-2" n="3d1da081">
            <seg n="4ebfd2a3">
              Herr talman! Det stämmer att den här regeringen sätter kampen
              för frihet i världen högt. Jag tror att ett av problemen med fattigdomen
              i världen är att människor lever under förtryck. Jag var nyligen
              på resa i Afrika och besökte ett land som heter Botswana, som
              uppnår en del av millenniemålen, som har en bra utveckling och
              där Sverige fasar ut sitt bistånd. Grannlandet heter Zimbabwe.
            </seg>
            <seg n="d2c35237">
              Zimbabwe var en av framgångssagorna i Afrika tidigare, ett land
              som går till val i morgon under en förtryckarregim ledd av Mugabe.
              Det förtrycket har lett till en omedelbar svältkatastrof i detta
              land där de mänskliga rättigheterna har åsidosatts, där det är
              brist på frihet, där det råder förtryck och därmed också svält,
              brist på mat, vatten och mediciner.
            </seg>
            <seg n="cf482869">
              Det är därför den här regeringen när vi presenterar hur vi slåss
              för mänskliga rättigheter i utvecklingspolitiken, i utrikespolitiken,
              i handelspolitiken och så vidare säger att vi måste se till att
              vi får en bättre tingens ordning så att de mänskliga rättigheterna,
              som i år firar 60 år, får en ökad respekt i världen. Det är vårt
              bästa bidrag, skulle jag vilja säga, till fattigdomsbekämpningen
              i världen. Där nöden många gånger är som störst är det antingen
              krig och konflikter eller, som i många länder där det är svältkatastrofer,
              diktatur.
            </seg>
            <seg n="63d015f5">
              Det är därför vi står upp för friheten. Det är därför vi också
              kritiserar UNDP. FN-organet UNDP kommer nästa år att få närmare
              1 miljard av de svenska skattebetalarnas pengar. Vi har valt att
              i basbudgetstödet dra in 80 miljoner kronor. Vi har i ständiga
              dialoger med UNDP påtalat att en varaktig och långsiktigt väl
              fungerande fattigdomsbekämpning måste vila på demokrati och mänskliga
              rättigheter. När UNDP i sina strategiska dokument inte vill ta
              detta till sig tycker jag som ansvarigt statsråd att det finns
              anledning att Sverige inte bara ska betala utan också visa med
              en markering att vi inte är nöjda fullt ut. Vi har minskat betalningarna
              med 80 miljoner kronor. Vi betalar nästa år totalt ut närmare
              1 miljard i alla fall. Jag tror att detta är en väldigt viktig
              signal i FN-systemet om var man har Sverige just i kampen för
              mänskliga rättigheter och när det gäller vikten av demokrati även
              i utvecklingsländerna.
            </seg>
            <seg n="a6f1ee28">
              Får jag också säga någonting om de ytterst små resurserna och
              att jag sällan ställer upp för de enskilda organisationerna. Enskilda
              organisationer granskas som alla andra. De får ungefär 4 miljarder
              av biståndskakan per år. Jag vill inte säga att det är ytterst
              små resurser. Det är rätt så stora spelare många gånger, men de
              flesta aktörerna är ideellt arbetande, väldigt dugliga människor
              som bidrar till att komplettera den statliga svenska biståndspolitiken.
              Jag tänker granska alla delar av biståndet för att kunna få bättre
              måluppfyllelse, kvalitet och resultat.
            </seg>
            <seg n="009588bd">
              När vi nu diskuterar tingens ordning kan jag igen konstatera
              att jag 2008 har mer pengar att röra mig med än 2007. Det är ingen
              urholkning. Att vi gör skuldavskrivningar innebär att vi bidrar
              till att skapa bättre fungerande nationella ekonomier i utvecklingsländerna,
              att de är med i den internationella, globala ekonomin.
            </seg>
            <seg n="2cb8f9f6">
              Att vi räknar av flyktingkostnader handlar ju om att vi ser detta
              som en av de stora utmaningarna i världen i dag. Människor tvingas
              leva bortom sina hemländer. De tvingas bli beroende av andras
              humanitära hjälp även om de har tagit sig hela vägen till Sverige.
              Enligt det regelverk som vi har använt sedan 1991/92 fortsätter
              vi att avräkna flyktingmottagandet här hemma i Sverige på samma
              sätt som vi numera också ökar bidragen till bland annat UNHCR
              och andra organ för att råda bot på de ökade flyktingströmmar
              som faktiskt finns i världen i dag. Jag tycker inte att det är
              någon skillnad. Vi hjälper flyktingar i Sverige, och vi hjälper
              flyktingar i Tanzania med det svenska biståndet.
            </seg>
          </u>
          <note type="speaker" n="a2b8eeca">
            Anf. 108 HANS LINDE (v):
          </note>
          <u who="hans_linde_3886bf" xml:id="i-f073cd0aec04dbf1-2" n="71f5c3db">
            <seg n="870971ff">
              Herr talman! Jag och biståndsministern har flera gånger diskuterat
              de här urholkningarna, och biståndsministern vet mycket väl att
              vi i Vänsterpartiet under lång tid har slagits för en human svensk
              flyktingpolitik omfattande skuldavskrivningar. Men det vi har
              sagt är att det inte ska finansieras med svenska biståndsmedel.
              Det är skillnaden. Det tycker jag ska vara tydligt och klart.
            </seg>
            <seg n="5e299076">
              Jag måste ändå säga, när just frågan om flyktingmottagande i
              Sverige kom upp, att jag blir provocerad när biståndsministern
              jämför flyktingmottagande i Tanzania med flyktingmottagande i
              Sverige. Det är i grunden två helt skilda saker. Sverige har skrivit
              på internationella konventioner där vi har lovat och åtagit oss
              att vi ska skydda människor på flykt. Det är ett svenskt åtagande.
              Det är vi med våra skattemedel som ska finansiera det. Det är
              inte människor i Tanzania, i Kongo eller i Afghanistan som ska
              betala flyktingmottagandet i Sverige genom att vi undandrar de
              länderna bistånd. Där finns en tydlig skiljelinje mellan hur jag
              ser på de här frågorna och hur Gunilla Carlsson ser på dem.
            </seg>
            <seg n="d6e8f6bb">
              I fråga om mänskliga rättigheter och demokrati har Gunilla Carlsson
              och jag väldigt olika syn. Jag ser inte demokrati som ett smörgåsbord
              där man kan välja och vraka. Visst leder demokrati till fattigdomsbekämpning.
              Men fattigdomsbekämpning leder också till demokrati. De 30 000
              barn som dör i dag därför att de har fått dricka smutsigt vatten,
              därför att det inte finns mediciner, vilken demokrati kommer de
              att få? De behöver framför allt mediciner och reningsverk för
              att de ska kunna få uppleva demokrati. Därför är det så viktigt
              att se, som man sade i Wienkonferensen 1993, de mänskliga rättigheternas
              inbördes beroende, och det tycker jag är viktigt att poängtera.
              Är det så att statsrådet ställer upp på Wienkonferensens deklaration
              från 1993 eller gör hon det inte?
            </seg>
            <seg n="c0964448">
              Jag tycker ändå att vi har fått några klara besked i dag från
              biståndsministern. Bidraget till UNDP ska sänkas, vilket försvagar
              arbetet för millenniemålen. Regeringen är inte beredd att ta initiativ
              för att en större del av biståndet ska gå till fattigdomsbekämpning.
              Man vill inte ens en gång utvärdera de här urholkningarna. Ändå
              säger biståndsministern att hon har ett stort engagemang för millenniemålen.
              Det är väl tur att det poängteras, för utifrån den förda politiken
              är det ett engagemang som varit lätt att ifrågasätta.
            </seg>
          </u>
          <note type="speaker" n="ce3ad9cc">
            Anf. 109 Statsrådet GUNILLA CARLSSON (m):
          </note>
          <u who="gunilla_carlsson_6d0f9e" xml:id="i-d6fd3eec878383c2-3" n="3d1da081">
            <seg n="2b2e88ed">
              Herr talman! Tack, Hans Linde, för interpellationen och för att
              vi får det här meningsutbytet. Jag sätter stort värde på att vi
              får diskutera både den nationella biståndspolitiken och hur vi
              agerar internationellt.
            </seg>
            <seg n="f3eb0fb5">
              Neddragningen till UNDP med 80 miljoner kronor, där vi totalt
              ger 1 miljard, handlar ju inte om att vi därmed överger kampen
              för att uppnå millenniemålen. Vi kan använda de pengarna någon
              annanstans. UNDP är inte det enda organ som jobbar för att uppnå
              millenniemålen. Vi måste se till att vi har en samsyn och att
              all vår inriktning nu handlar om att få en effektiv fattigdomsbekämpning.
              I alla dessa delar försöker jag, både politiskt och ekonomiskt,
              se till att vi kvalitetssäkrar för att uppnå bättre resultat.
            </seg>
            <seg n="37cef841">
              Vi kommer naturligtvis i den utvärdering och de rapporter som
              vi lämnar till riksdagen också att diskutera flyktingavräkningar,
              skuldavskrivningar och hur de olika instrumenten samspelar. Det
              kan hända att vi har olika uppfattningar om var vi tar budgetmedlen.
              Men jag vill minnas att jag när jag studerade Vänsterpartiets
              motion såg att ni halvvägs har gått med på att fylla upp flyktingmottagandet
              i Sverige och räkna av det från biståndsbudgeten. Det visar kanske
              på en inkonsekvens.
            </seg>
            <seg n="220f3f27">
              Jag tycker att det är rimligt att vi tar vår del av ansvaret.
              Jag tycker att det är glädjande att vi har väldigt många nya svenskar
              som därmed också bidrar till utvecklingen i vårt eget land och
              som också, vilket jag påtalade tidigare, sänder tillbaka väldigt
              mycket pengar till sina ursprungsländer. Ett väl fungerande flyktingmottagande
              i Sverige, inklusive en fungerande arbetskraftsinvandring, kommer
              ytterligare att vara ett bidrag i Sveriges samstämmiga politik
              för att bekämpa fattigdomen i världen.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="bd2c9c93">
            19 § Svar på interpellation 2007/08:489 om jämställdhetsplaner
          </note>
          <note type="speaker" n="c01928ad">
            Anf. 110 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-48" n="8d241db2">
            <seg n="34a39ed8">
              Herr talman! Monica Green har mot bakgrund av regeringens förslag
              till ny diskrimineringslag frågat om det är min bedömning att
              de nya reglerna kan bli ett bakslag för jämställdheten och om
              jag avser att ta något initiativ med anledning av det anförda.
            </seg>
            <seg n="21e4de11">
              Genom de förslag till diskrimineringsförbud och andra åtgärder
              mot diskriminering som regeringen föreslår i propositionen Ett
              starkare skydd mot diskriminering ökar skyddet mot diskriminering
              på grund av kön väsentligt. Tillämpningsområdet för diskrimineringsgrunden
              kön föreslås utökas till samhällsområden där det saknas ett skydd
              i dag. Det gäller till exempel inom områdena socialtjänst, hälso-
              och sjukvård och offentlig anställning. Regeringen skapar också
              bättre förutsättningar för högre ersättningsnivåer vid diskriminering.
              Det ska kosta att diskriminera. Förslagen innebär också ett mer
              heltäckande skydd mot diskriminering. Till exempel föreslås att
              inhyrd eller inlånad personal ska, till skillnad från i dag, omfattas
              av förbudet mot trakasserier på grund av kön eller sexuella trakasserier.
              Det är mot denna bakgrund svårt att se på vilket sätt de nya föreslagna
              reglerna skulle bli ett bakslag för jämställdheten.
            </seg>
            <seg n="369de17e">
              Monica Green fokuserar särskilt på regeringens förslag att ändra
              periodiseringen, från varje till vart tredje år, när det gäller
              att upprätta jämställdhetsplaner och vilka arbetsgivare som ska
              undantas från skyldigheten att upprätta sådana planer.
            </seg>
            <seg n="973950ea">
              Det grundläggande kravet på alla arbetsgivare att bedriva ett
              målinriktat arbete för att aktivt främja lika rättigheter och
              möjligheter oavsett kön kvarstår oförändrat. Alla arbetsgivare
              ska vidta åtgärder för att arbetsförhållandena ska lämpa sig för
              alla oavsett kön, att förebygga sexuella trakasserier, att underlätta
              för både kvinnliga och manliga arbetstagare att förena förvärvsarbete
              och föräldraskap med mera. Detta arbete ska bedrivas i samråd
              mellan arbetsgivare och arbetstagare, normalt genom de fackliga
              organisationerna på arbetsplatsen.
            </seg>
            <seg n="35700162">
              Jag anser att vi genom den föreslagna ändringen kan underlätta
              företagens administrativa börda utan att försämra jämställdhetsarbetet.
              Det är min bedömning att jämställdhetsarbetet i arbetslivet inte
              blir lidande av denna förändring. Det viktiga är att ett aktivt
              jämställdhetsarbete bedrivs på arbetsplatserna och inte att dokumenten
              måste uppdateras eller revideras varje år. Det är inte uteslutet
              att arbetsgivare nödgas lägga ned ett stort arbete på formalia
              i stället för på sakfrågorna. Vår kunskap om i vilken utsträckning
              just upprättande av jämställdhetsplaner verkligen leder till ökad
              jämställdhet på arbetsplatserna är nämligen alltför begränsad.
              Jag har därför för avsikt att låta frågan om aktiva åtgärder,
              däribland frågor om jämställdhetsplaner, utredas vidare.
            </seg>
            <seg n="80e29903">
              I sammanhanget vill jag också tillägga att de föreslagna reglerna
              naturligtvis inte hindrar att arbetsgivare och arbetstagare kan
              komma överens om att revidera planerna oftare om det nu, som Monica
              Green anser, skulle vara lättare för arbetsgivaren att upprätta
              årliga jämställdhetsplaner.
            </seg>
            <seg n="de1e328b">
              Jag ser sammanfattningsvis inte att de förändringar som nu föreslås
              i en ny diskrimineringslag skulle vara ett bakslag för jämställdheten.
              Tvärtom innebär de en klar förstärkning av möjligheterna att bedriva
              ett brett och kraftfullt arbete för jämställdhet och mot diskriminering.
              Det är dock oerhört angeläget att regeringen följer utvecklingen,
              och jag kan försäkra att vi kommer att vidta lämpliga åtgärder
              om vi finner att det blir nödvändigt.
            </seg>
          </u>
          <note type="speaker" n="be3277c6">
            Anf. 111 MONICA GREEN (s):
          </note>
          <u who="monica_green_0b84cd" xml:id="i-e41efd29fd28756a-3" n="f833e436">
            <seg n="0e5a46fc">
              Herr talman! När riksdagens talman nyligen så föredömligt bjöd
              in professorn i genusforskning Anita Göransson till ett frukostmöte
              fick hon frågan om vad som skulle hända om jämställdhetsplaner
              uteblir. Hon sade att det kommer att bli förödande för jämställdheten.
            </seg>
            <seg n="94337680">
              TCO säger att det finns en stor risk att arbetsgivare ger nyanställda
              kvinnor lägre löner än nyanställda män och att man inte upptäcker
              det förrän tre år senare. JämO säger att jämställdhetsplanerna
              fungerar bra. LO säger att ett borttagande av jämställdhetsplanerna
              är fel väg att gå. ST säger att detta är ett feltänk. Men regeringen
              har inte ens bemödat sig med att göra en jämställdhetsanalys.
            </seg>
            <seg n="48ac9a97">
              Nyamko Sabuni säger att det inte är förbjudet att göra jämställdhetsplaner
              i alla fall. Det kan man göra. Men vad är det som säger att marknadskrafterna
              kommer att klara att ta ett samhällsansvar? De klarar inte ens
              att ge kvinnor chefspositioner i tillräcklig utsträckning. Varför
              skulle de jobba med jämställdhetsfrågorna om inte vi från politiken
              säger ifrån hur viktigt det är? Vi måste säga åt dem att varje
              år göra jämställdhetsplaner. Det är betydligt lättare att hålla
              sig uppdaterad med nya jämställdhetsplaner varje år än vart tredje
              år. Då finns varje år fokus på hur det ska gå till. Det är betydligt
              lättare och smidigare. Alla vet att jämställdhetsplaner ska göras.
              Alla områden på ett företag gås igenom och det blir en naturlig
              process. Om arbetet görs vart tredje år kanske kompetensen glöms
              bort. Då sätts inte fokus på jämställdheten. Det är det som ofta
              är bristen. Så fort vi glömmer bort jämställdhetsfrågorna åker
              de bakåt igen. Det här är ett bakslag för jämställdheten.
            </seg>
            <seg n="6fbf86bf">
              Att ta bort kravet för företag med färre än 25 anställda att
              göra jämställdhetsplaner innebär att det blir många företag som
              inte kommer att upprätta några jämställdhetsplaner framöver. Det
              är också alarmerande. Det skulle vara så krångligt, säger Nyamko
              Sabuni. Men om det ändå finns ett krav att jobba med jämställdhetsfrågorna,
              som Nyamko Sabuni säger, är det väl lika enkelt att också skriva
              ned dem. Då kommer de på papper och alla kan ta del av dem. Det
              är betydligt lättare när det går att se hur lönerna har slagit
              och hur man har jobbat med jämställdhetsfrågorna om det finns
              nedskrivet på ett papper. Det underlättar för jämställdheten.
              Om kravet tas bort försvåras jämställdhetsarbetet i Sverige. Det
              blir en backlash.
            </seg>
          </u>
          <note type="speaker" n="955bcc56">
            Anf. 112 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-49" n="8d241db2">
            <seg n="df429185">
              Herr talman! Jag kan förstå om man är orolig om man utgår från,
              som Monica Green gör, att det är just skrivandet och upprättandet
              av planerna som leder till jämställdhet. Återigen säger jag att
              jag inte tror att det är så. Det som leder till jämställdhet är
              aktiva åtgärder. Dessa ska dokumenteras, och de kan dokumenteras
              på olika sätt. Jag menar att det finns relevans att kräva just
              formen jämställdhetsplaner från större företag med administrativa
              resurser och möjligheter att göra detta. Men jag är rädd att den
              typen av upprättande av planer tar för mycket tid från mindre
              företag utan de resurserna. Jag är också övertygad om att arbetet
              för utveckling jämställdhet eller något annat kan dokumenteras
              på olika sätt. Jag tror inte att jämställdhetsplaner, som politikerna
              hittade på, är det enda sättet att dokumentera sitt arbete på.
            </seg>
            <seg n="1994164a">
              Jag kan jämföra lite med arbetet med att rekrytera utan att diskriminera.
              Det pågår just nu ett projekt hos ungefär tio myndigheter som
              ska använda sig av anonymiserade ansökningar. Det är ett sätt.
              Sedan har vi sagt till ungefär lika många andra att de ska hitta
              på egna sätt att rekrytera utan att diskriminera. Jag är övertygad
              om att det kommer att komma ut flera idéer och tankar från de
              myndigheterna.
            </seg>
            <seg n="7ba7da7a">
              Det är lite så jag tänker här. Det finns många olika sätt att
              dokumentera sitt arbete på. Lagen ställer krav på att alla ska
              jobba med aktiva åtgärder, att alla ska göra sina kartläggningar.
              Det kravet kvarstår fortfarande i dag. Alla anställda kan anmäla
              sina arbetsgivare om de inte lever upp till detta. Det finns en
              myndighet i dag, men framför allt kommer vi att få en diskrimineringsombudsman
              med tillsynsansvar som när som helst kan uppsöka alla arbetsplatser.
              Att inte upprätta handlingsplaner betyder inte att man inte jobbar
              med jämställdhetsåtgärder. Däremot kan man dokumentera dem på
              olika sätt. Där skiljer vi oss åt.
            </seg>
          </u>
          <note type="speaker" n="768214ab">
            Anf. 113 MONICA GREEN (s):
          </note>
          <u who="monica_green_0b84cd" xml:id="i-e41efd29fd28756a-4" n="f833e436">
            <seg n="098423dc">
              Herr talman! Det är väl inte bara där vi skiljer oss åt. Vi skiljer
              oss också åt i vår människosyn. Jag är feminist. Jag ser att vi
              har en könsmaktsordning i det här samhället. Jag ser att vi måste
              göra något åt det. Det gör inte jämställdhetsministern, och det
              beklagar jag.
            </seg>
            <seg n="3624eeb6">
              Det finns så många exempel på hur den här regeringen jobbar mot
              jämställdheten, inte för den. Det är en försämring för kvinnorna
              på arbetsmarknaden, och fler karensdagar slår mot kvinnor som
              inte har fast anställning. På område efter område ser vi hur jämställdheten
              försämras med den borgerliga regeringen. Vi har en jämställdhetsminister
              som inte ens ser att det finns en könsmaktsordning i samhället.
              Då är det klart att jag inte kan lita på jämställdhetsministern
              i det här fallet heller. Hon har haft fel på andra områden.
            </seg>
            <seg n="085b4a12">
              Att göra handlingsplaner och använda sig av statistik för att
              göra skillnaderna tydliga innebär att företag skärper sig. Det
              gör vi också när vi får statistik. Riksdagen skärper sig när statistiken
              har talat sitt tydliga språk. Då försöker man skärpa till sig.
            </seg>
            <seg n="913eb700">
              Nu släpps kravet och man säger att de kommer att fixa detta ändå.
              Marknadskrafterna är viktigare än jämställdheten för den borgerliga
              regeringen. Det har vi sett tidigare, och det är detta ett ytterligare
              exempel på.
            </seg>
          </u>
          <note type="speaker" n="be0756ef">
            Anf. 114 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-50" n="8d241db2">
            <seg n="aa9b1208">
              Herr talman! Det är väldigt mycket teori och lite verksamhet
              från oppositionen. Ja, jag använder inte begreppet könsmaktsordning,
              och det kanske inte heller är den teorin jag använder för att
              åstadkomma skillnader när det gäller jämställdhet. Vi har producerat
              en handlingsplan mot mäns våld mot kvinnor som har blivit väl
              mottagen också av ditt parti, kanske också av dig själv, utan
              att använda teorin könsmaktsordning.
            </seg>
            <seg n="e9e393e4">
              Jag tror att man kan se problemen utan att teoretisera för mycket.
              Framför allt har alla sina teorier. Alla dessa teorier har ett
              gemensamt: De utesluter alltid någon annan grupp i samhället.
              Det accepterar inte jag. Jämställdhet handlar om alla kvinnor
              och alla män. När man har den typ av teorier som Monica Green
              tar till utgångspunkt för sin politik händer det tyvärr att vissa
              grupper utesluts. Precis som med handlingsplanen mot mäns våld
              mot kvinnor hade man aldrig kunnat inkludera de kvinnor som misshandlas
              av en annan kvinna, eller man hade inte velat uppmärksamma att
              det finns män som lever med andra män och blir misshandlade. Därför
              funkar teorierna inte alltid.
            </seg>
            <seg n="7751e98a">
              Jag tror på att det finns en över- och underordning. Det måste
              man se, framför allt en överordning från män mot kvinnor, som
              är underordnade, men det finns också över- och underordning mellan
              två män, precis som det kan finnas mellan två kvinnor.
            </seg>
            <seg n="32b81b8c">
              Tillbaka till ämnet jämställdhet. För mig är grunden för jämställdhet
              ekonomisk självständighet. Jag förstår inte hur man kan tycka
              att den här regeringen inte jobbar för jämställdhet när vi ser
              att deltidsstämplande bland kvinnor minskar och att arbetslösheten
              bland kvinnor minskar. Det är ju detta som skapar ekonomisk självständighet
              inte ersättningar från staten eller bidrag från kommunerna. Det
              är egen inkomst som ger värdighet och möjligheter att själv välja
              på vilket sätt man vill leva sitt liv. Det är jämställdhet, Monica
              Green!
            </seg>
            <seg n="2a2dfa88">
              Jag önskar att vi kunde dela den uppfattningen. Ekonomisk självständighet
              är det som lägger grunden för jämställdhet i vårt samhälle.
            </seg>
          </u>
          <note type="speaker" n="e0a32bcd">
            Anf. 115 MONICA GREEN (s):
          </note>
          <u who="monica_green_0b84cd" xml:id="i-e41efd29fd28756a-5" n="f833e436">
            <seg n="47676115">
              Herr talman! Ja, det gör vi faktiskt. Vi delar uppfattningen
              att arbetet är grunden till självständighet egna pengar. Därför
              ska vi också se till att kvinnors löner blir lika höga som mäns
              löner och att kvinnor ska ha lika stor möjlighet att jobba heltid.
              Vi lade fram ett förslag om heltid för alla, men det drog regeringen
              bort.
            </seg>
            <seg n="af7f4fef">
              Att fler och fler får jobb i dag ska vi alla vara glada över,
              men vi ska ha klart för oss hur det såg ut. År 2006 var det dubbelt
              så många som fick nya jobb som 2007. 2007 var regeringens första
              år, och då var det hälften så många som fick nya jobb. Det var
              bra, det också, men när vi nu har sett statistiken från 2006 och
              2007 har vi sett att det var under vårt senaste år i regeringsställning
              som de många jobben kom. Det blev många även förra året som kunde
              gå från arbetslöshet till jobb, och det är jag glad över, men
              tyvärr fortsätter inte den utvecklingen. Nu går vi mot en annan
              tid. Då gäller det att kunna styra ett land även i lågkonjunktur.
            </seg>
            <seg n="d0fe7945">
              Jag tror inte den här regeringen om att klara av jämställdhetsfrågorna
              i den kommande lågkonjunkturen, särskilt inte med tanke på att
              man på område efter område det här är bara ett exempel tar bort
              skyldigheten att inrätta jämställdhetsplaner för små företag med
              under 25 anställda och att man säger att det ska göras bara vart
              tredje år. Det kommer att slå mot kvinnorna återigen. Det blir
              ett bakslag för jämställdheten.
            </seg>
          </u>
          <note type="speaker" n="a35928aa">
            Anf. 116 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-51" n="8d241db2">
            <seg n="203461f8">
              Herr talman! I propositionen står det att vi ska tillsätta en
              utredning som ska utvärdera hur aktiva åtgärder på jämställdhetsområdet
              fungerar. Jag kan beklaga att Diskrimineringskommittén inte gjorde
              en sådan utvärdering trots att den jobbade i fyra år. Jag tror
              att det är viktigt att man också utvärderar hur de åtgärder man
              genomför fungerar. De åtgärder som fungerar anser jag ska överföras
              också till andra diskrimineringsgrunder.
            </seg>
            <seg n="c9dbafce">
              Jag lovar Monica Green att vi ska återkomma med en utvärdering
              av vilka aktiva åtgärder som fungerar. Om det skulle visa sig
              att upprättandet av handlingsplaner varje år skulle kunna vara
              det ultimata sättet att jobba med jämställdheten är jag alltid
              beredd att ändra också på den lagen. Men jag är övertygad om att
              detta kan göras på olika sätt. Det viktiga är att det finns en
              vilja att följa lagen och att aktivt jobba med de åtgärder som
              den stipulerar. En del arbetsgivare gör tydligen inte det.
            </seg>
            <seg n="114c706c">
              Handlingsplaner upprättas av bara 30 procent av företagarna framför
              allt av de stora företag som också kommer att fortsätta upprätta
              dem. Då finns det anledning att från politiskt håll ställa sig
              frågan om det är krånglighet, otydlighet eller något annat som
              gör att man inte upprättar handlingsplaner. Om man inte upprättar
              handlingsplaner, lever man då inte upp till lagen om aktiva åtgärder?
              Allt detta tror jag är viktigt att utvärdera.
            </seg>
            <seg n="73e4d6c8">
              Jag kan lova att vi återkommer till den här frågan, men jag är
              övertygad om att det inte är upprättandet av själva handlingsplanerna
              som åstadkommer jämställdhet i vårt samhälle.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="9a78f917">
            20 § Svar på interpellation 2007/08:503 om kommunernas flyktingmottagande
          </note>
          <note type="speaker" n="9721d429">
            Anf. 117 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-52" n="8d241db2">
            <seg n="d92d65d4">
              Herr talman! Luciano Astudillo har frågat mig vilka åtgärder
              jag är beredd att vidta för att hantera den akuta situation som
              flera av landets kommuner befinner sig i när det gäller flyktingmottagningen.
            </seg>
            <seg n="14f63f42">
              Frågan ställs mot bakgrund av att regeringen nyligen tillsatt
              en särskild utredare i form av en kontaktperson. Enligt interpellationen
              ska utredaren belysa bekymren hos de kommuner som tar emot många
              flyktingar samt komma med förslag om hur informationen till nyanlända
              kan förbättras.
            </seg>
            <seg n="e6a38d63">
              Luciano Astudillo säger att det redan pågår fyra utredningar
              inom flyktingområdet och att det som nu behövs är aktiva åtgärder
              för att stödja de kommuner som har en ansträngande och akut situation
              när det gäller flyktingmottagande. För närvarande pågår en utredning
              som ser över mottagandet av asylsökande, en utredning som tittar
              på hur nyanländas etablering på arbetsmarknaden kan effektiviseras
              och en utredning som ska föreslå hur ett försörjningskrav som
              villkor för anhöriginvandring kan utformas för att införas i svensk
              rätt. Det pågår inte någon översyn av svenskundervisning för invandrare
              i form av ett traditionellt utredningsuppdrag som Luciano Astudillo
              vill göra gällande. Vad regeringen gjort är att besluta om sju
              olika åtgärder inom ramen för det så kallade sfi-lyftet som bland
              annat handlar om att förbättra kvaliteten på undervisningen i
              svenska och samtidigt öka den enskilde individens incitament att
              snabbt lära sig svenska. Som en del i detta ingår att se över
              om det ska finnas en tidsgräns för hur länge en person ska få
              studera på sfi.
            </seg>
            <seg n="bd06f6ee">
              Den utredare i form av en särskild kontaktperson som Luciano
              Astudillo noterar som ytterligare en utredning är ingen traditionell
              utredning som ska avslutas med ett betänkande. Kommittédirektiv
              kan användas också för andra former av uppdrag, om regeringen
              vill vidta en direkt åtgärd vilket är aktuellt i detta fall. Vad
              regeringen nu har gjort är att utse en person som ska vara regeringens
              särskilda kontaktperson med uppdrag att genom dialog bidra till
              att stödja kommunernas flyktingmottagande. Kontaktpersonen ska
              bland annat diskutera möjliga lösningar för att underlätta situationen
              för flyktingmottagande med de kommuner som på kort tid tagit emot
              många flyktingar. Han ska också ta reda på hinder och möjligheter
              för flyktingmottagande i kommuner som i dag enbart tar emot ett
              fåtal flyktingar eller inga alls och på olika sätt verka för ökat
              mottagande i kommuner med god arbetsmarknad och lågt mottagande.
              En annan uppgift är att lyfta fram goda exempel och att verka
              för att informationen till nyanlända om förutsättningar att få
              arbete och bostad i andra kommuner än den de vistas i under asyltiden
              förbättras. Det gäller bosättning i kommuner som trots goda förutsättningar
              för introduktion och vilja att ta emot nyanlända invandrare har
              ett lågt mottagande.
            </seg>
            <seg n="91f8d8f8">
              Som Luciano Astudillo väl känner till så är det numera en uppgift
              för länsstyrelserna och landshövdingarna att föra samman olika
              intressen från kommuner, näringsliv och organisationer och försöka
              få till stånd ett bra flyktingmottagande i länet. Detta arbete
              har redan gett goda resultat. Allt fler kommuner är villiga att
              ta emot flyktingar. Kontaktpersonen kommer att vara en tillgång
              i detta arbete med att samordna mottagandet av flyktingar i länet.
              Han kan tillföra länsstyrelsen ytterligare kunskap om hur det
              ser ut i andra delar av landet och komma med lösningar på samverkan,
              bostadslösningar med mera. Kontaktpersonen ska löpande informera
              regeringen om vad som framkommit i dialogerna och regeringen får
              därmed direkt återkoppling om situationen i landets kommuner.
            </seg>
            <seg n="e7d92061">
              Jag är övertygad om att kontaktpersonen kommer att kunna bidra
              till att det sker en utveckling av kommunernas flyktingmottagande
              och att fler kommuner med goda förutsättningar för introduktion
              kommer att ta emot nyanlända.
            </seg>
          </u>
          <note type="speaker" n="960f6419">
            Anf. 118 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-8d49bf0a21685677-0" n="6593725b">
            <seg n="2e77c9aa">
              Herr talman! Det finns få områden där den borgerliga regeringen
              har slarvat så mycket som just när det gäller flyktingpolitik
              och flyktingmottagning. Det är oerhört oansvarigt.
            </seg>
            <seg n="e8eb2b1e">
              Vi hade en borgerlig regering som sade att man hade förberett
              sig väl. Vi hade en integrationsminister som sade att hon visste
              och kunde allt. Hon lade ned myndigheter och hon lade ned utredningar.
              Men i dag vet vi bättre. I dag vet vi att det mesta av det där
              bara var snack. I själva verket har vi en regering som famlar,
              slarvar och inte har en aning om hur man ska lösa flyktingmottagningen.
            </seg>
            <seg n="5dc741e1">
              Flyktingpolitiken är ett tydligt exempel på allt detta. Sabuni
              säger att det inte finns några fyra utredningar. Här i min hand
              har jag direktiven till de fyra utredningar som ändå är tillsatta.
            </seg>
            <seg n="114d3efc">
              Utredningen Effektiva insatser och incitament för snabbare arbetsmarknadsetablering
              ska redovisas den 2 juni 2008. Översyn av mottagande av asylsökande
              ska redovisas den 27 februari 2009. Försörjningskrav för anhöriginvandring
              ska redovisas den 1 oktober 2008. Dialog med kommunerna om flyktingmottagningen
              ska redovisas i slutet av oktober 2008 med en skrivelse, förvisso,
              inte ett slutbetänkande.
            </seg>
            <seg n="ddebd6e7">
              Det är att visa handlingsförlamning att passa i en fråga. Man
              har tillsatt fyra utredningar ett och ett halvt år efter det att
              man sade att man visste och kunde allting och var väl förberedd
              för uppgiften.
            </seg>
            <seg n="ff82d804">
              Så var det ju inte. Det kan vi konstatera nu.
            </seg>
            <seg n="5645801e">
              Det är riktigt allvarligt på just det här området. Vi har en
              situation som blir alltmer allvarlig i flera av landets kommuner.
              Södertälje tar varje månad emot 100 irakiska flyktingar. I Göteborg
              och Malmö, där jag själv bor, har man också en svår situation,
              en situation som för övrigt blir svårare och svårare.
            </seg>
            <seg n="6d93b79d">
              I det läget väljer regeringen att inte göra någonting. Ursäkta!
              Man väljer att tillsätta utredningar, fyra stycken.
            </seg>
            <seg n="f3676323">
              Vi har sett att vi har en extraordinär situation. Konflikten
              i Irak trissades upp. Människor flydde och kom oväntat.
            </seg>
            <seg n="328cb006">
              Låt oss lägga partiprestigen åt sidan och sträcka ut en hand
              och säga till borgerligheten att vi måste göra upp om den här
              situationen. Vi måste ta detta på allvar. Vi måste ta ett gemensamt
              ansvar för den svåra extraordinära situationen. Vi måste hjälpa
              de kommuner som drar det tunga lasset och bär upp den generösa
              flyktingpolitik som jag och Sabuni vill ha här i landet.
            </seg>
            <seg n="1da0f49a">
              Det är där vi står nu. Det är inte 2009 när den sista utredningen
              ska redovisas. Det är här och nu situationen är svår och allvarlig.
              Det är här och nu som Södertälje, Göteborg och Malmö och flera
              andra kommuner ropar efter hjälp och behöver det akut.
            </seg>
            <seg n="8a27a41f">
              Det handlar om bostäder. Det handlar om skola till barnen. Det
              handlar om möjlighet till arbete. Allt det vet ju Sabuni.
            </seg>
            <seg n="1c590a7b">
              Det är jätteoansvarigt att bara tillsätta utredningar och passa
              på vår utsträckta hand och inte se att det är en orättvisa som
              det ser ut nu. Det är orättvist mot de kommuner och medborgarna
              i de kommunerna som bär upp den svenska flyktingpolitiken. Det
              är också orättvist mot de människor vi tar emot. De får ingen
              ärlig chans att börja ett bra liv i det här landet.
            </seg>
            <seg n="cbea1db1">
              Ta nu den utsträckta handen, Sabuni.
            </seg>
          </u>
          <note type="speaker" n="54e5be08">
            Anf. 119 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-53" n="8d241db2">
            <seg n="6f6932db">
              Herr talman! Om man inte visste bättre skulle man kunna tro att
              Luciano Astudillo beskriver den förra regeringens arbete på integrationsområdet.
              I den mån man tillsatte utredningar tillsatte man inte utredningar
              samtidigt som man gjorde något annat utan man väntade på utredningens
              förslag innan man gjorde något alls. Så fungerar inte den här
              regeringen.
            </seg>
            <seg n="7239abb4">
              Som Luciano Astudillo vet har mycket gjorts på arbetsmarknaden
              till exempel. I väntan på att det ska komma en utredning med ytterligare
              förslag på hur man ska kunna effektivisera nyanländas introduktion
              infördes nystartsjobb. Vi införde instegsjobb. Det har visat resultat
              på arbetsmarknaden.
            </seg>
            <seg n="f1f691fe">
              Generellt sett har utanförskapet i Sverige minskat med 170 000
              människor sedan vi tillträdde. Socialdemokraterna lämnade regeringen
              2006. Det var 9 000 utomlands födda som blev arbetslösa under
              det året. Ett år efter det att alliansen hade tagit makten kom
              14 000 tillbaka in på arbetsmarknaden. Det är konkret politik
              man sysslar med, Luciano Astudillo.
            </seg>
            <seg n="fa7d923e">
              Vi utreder inte sfi. Vi lägger fram konkreta förslag om vad som
              behöver göras för att människor ska få en bra utbildning i svenska.
              Nio av tio sfi-lärare har inte kompetens på rätt nivå för att
              kunna undervisa. Vi ser till att föra in ett lärarlyft på sfi.
            </seg>
            <seg n="b73a03a2">
              Vi ser till att över huvud taget förbättra möjligheterna för
              människor med olika bakgrund och utbildningsnivåer att få utbildning
              på rätt sätt. Den som inte klarar sin utbildning ska inte behöva
              riskera att fastna på sfi, utan man ska ställa sig frågan: På
              vilket ytterligare sätt kan vi hjälpa personen i fråga?
            </seg>
            <seg n="dba29244">
              Ja, jag lade ned Integrationsverket, som du alltid kramar i de
              här debatterna. Det har ju visat sig att den nya organisationen
              är mycket bättre än Integrationsverket kunde vara som nationell
              myndighet.
            </seg>
            <seg n="351ec330">
              När vi övertog makten hade 175 kommuner tecknat avtal för mottagande
              av flyktingar. I dag är det 265 kommuner som har tecknat avtal.
              Vi har så många platser att alla som tas emot och får uppehållstillstånd
              kommer att kunna få ett boende i vårt land.
            </seg>
            <seg n="bfee7c38">
              Jag förstår att det är en orimlig situation i Södertälje, vissa
              delar av Malmö och i Göteborg. Också där ser vi att den nya organisationen
              börjar ge resultat. Kommunerna samarbetar med varandra. De ser
              utvecklingsmöjligheter. En person kan bo i en kommun och få introduktionen
              i en annan.
            </seg>
            <seg n="04c2d14b">
              Södertälje kommun är en föregångskommun som tecknar avtal med
              andra kommuner där flyktingar faktiskt kan flytta i andra hand
              till andra kommuner. Gnosjö är den som just nu är på gång och
              ska skriva kontrakt.
            </seg>
            <seg n="d49d5101">
              Vi vet att många kommuner vill ta emot flyktingar och har tecknat
              avtal, men de kommer inte upp till den kvot som de har tecknat
              för eftersom flyktingarna inte får tillräcklig information för
              att veta vart det är bäst att flytta för att förbättra sina möjligheter
              att få ett drägligt boende och ett arbete. Också där har Migrationsverket
              påbörjat ett arbete.
            </seg>
            <seg n="df03c6a8">
              Vi har nu kontaktpersonen Sten Nordin som kommer att kunna kommunicera
              med de kommunerna. Även om många tecknar avtal skulle jag vilja
              se att alla Sveriges kommuner tecknar avtal. Om Sverige säger
              att vi ska ha en generös flyktingpolitik och ta emot skyddsbehövande
              är det i kommunerna de ska bo. Därför vill jag se att alla kommuner
              tecknar avtal för att ta emot.
            </seg>
            <seg n="4ccfbc10">
              Där kommer Sten Nordin att kunna göra skillnad genom att prata
              med de kommuner som i dag inte tar emot.
            </seg>
            <seg n="86319135">
              När Luciano Astudillo säger att ingenting sker är det bara löjligt.
              Precis som jag beskriver ser situationen ut i dag. Tack vare alliansen
              har fler lämnat utanförskapet. Tack vare alliansen är det fler
              kommuner som tar emot. Tack vare alliansen ökar vi förutsättningar
              för individer i vårt samhälle att leva drägliga liv.
            </seg>
          </u>
          <note type="speaker" n="fb5fef77">
            Anf. 120 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-8d49bf0a21685677-1" n="6593725b">
            <seg n="443cfc5c">
              Herr talman! Jag förstår att Sabuni hade förberett debatten och
              tänkt sig en debatt som inte är. Jag har inte debatterat sfi.
              Jag har inte tagit upp svenska för invandrare. Ändå väljer Sabuni
              att använda nästan en hel minut av sitt första inlägg till att
              prata om svenska för invandrare. Vi är beredda att investera mer
              för att förbättra kvaliteten i svenska för invandrare. Det behövs
              absolut. Låt oss göra det tillsammans framför att sänka skatter
              till exempel.
            </seg>
            <seg n="a1971119">
              Låt oss också gå ifrån den ensidiga kravretoriken på individer
              och ta ansvar för att investera i svenska för invandrare så att
              människor får möjlighet att bidra i samhället.
            </seg>
            <seg n="d79c94f2">
              Låt oss diskutera utanförskapet.
            </seg>
            <seg n="fab23db2">
              Arbetslösheten har gått ned. Sysselsättningen har ökat. De två
              senaste åren har vi haft en jättekonjunktur i det här landet.
              Nu vänder det. Vi ser hur det vänder nu. Nu börjar det darra i
              den svenska ekonomin också. Regeringen har skrivit ned tillväxttakten,
              men utanförskapets hårda kärna består. De människor som stod längst
              bort från arbetsmarknaden står kvar och väntar. Socialbidragskostnaderna
              har ju inte gått ned jämfört med för ett år sedan. Långtidsarbetslösheten
              har ju inte gått ned jämfört med när ni tillträdde.
            </seg>
            <seg n="e160062b">
              Det är klart att vi har haft en sysselsättningsökning. Vi har
              ju haft en situation som handlar om tillväxt och vi har haft en
              export. Nu vänder det. De som stod längst bort fick inte hjälp.
              Ni har missat chansen. Ni har försuttit chansen att investera
              i de människor som faktiskt hade kunnat vara med och bidra när
              vi hade den här tillväxten.
            </seg>
            <seg n="995d9fb1">
              Det är inte handlingskraft att tillsätta utredning efter utredning.
              Det är nästan som en bombmatta av utredningar som den här regeringen
              har tillsatt trots att man sade att man hade förberett sig väl
              och visste vad man skulle göra. Det är oansvarigt. Det är inte
              att veta vad som behöver göras i flyktingmottagningen.
            </seg>
            <seg n="59fe068d">
              Ni famlar och fumlar. Nu står Sabuni här och lyfter fram Södertälje
              kommun för det goda arbete som det socialdemokratiska kommunalrådet
              där gör. Det är inte Sveriges migrationsminister som blir inbjuden
              till USA och vet hur Sverige klarar av integrationspolitiken.
              Det är ett socialdemokratiskt kommunalråd som får ta ansvar för
              den situation som den borgerliga regeringen struntar i att hjälpa
              honom med. Vårt socialdemokratiska kommunalråd där gör, precis
              som de socialdemokratiska kommunalråden i Malmö och Göteborg,
              vad de kan utifrån de förutsättningar som den borgerliga regeringen
              ger dem, det vill säga inga. Man hjälper inte. Det är de här kommunerna
              som bär upp stora delar av flyktingmottagningen i det här landet.
            </seg>
            <seg n="67cc5f3a">
              De säger inte: Ge oss fler utredningar.
            </seg>
            <seg n="8955d292">
              De säger: Hjälp oss ekonomiskt. Hjälp oss med bostäder. Se till
              att tvinga grannkommuner och andra kommuner att ta lite ansvar
              och också ta del av flyktingmottagningen.
            </seg>
            <seg n="602debd5">
              Då tillsätter man en ny utredning.
            </seg>
            <seg n="336532b2">
              Återigen: Jag vill inte söka konflikt i denna fråga. Jag sträcker
              ut handen. Vi har lagt fram en rad konkreta förslag om alla kommuners
              ansvar för flyktingmottagningen när det gäller ett introduktionsår,
              så att det blir lite mer kontroll på introduktionen för flyktingarna
              som kommer till vårt land. Det handlar om att investera i svenska
              för invandrare. Det handlar också om att se till att staten ger
              resurser till de kommuner som faktiskt tar ansvar för flyktingmottagningen.
              Ta nu chansen! Försitt inte den! Vi måste hantera denna extraordinära
              situation tillsammans.
            </seg>
          </u>
          <note type="speaker" n="5b6b6d3c">
            Anf. 121 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-54" n="8d241db2">
            <seg n="237b015e">
              Herr talman! Om Luciano Astudillo inte söker konflikt tycker
              jag faktiskt att han ska börja uppmärksamma allt det goda som
              händer i vårt samhälle.
            </seg>
            <seg n="7ada72d6">
              Som jag sade fick 9 000 utlandsfödda år 2006 lämna arbetsmarknaden.
              År 2007 fick 14 000 utlandsfödda komma in på arbetsmarknaden.
              Det är konkreta resultat.
            </seg>
            <seg n="b2edc901">
              Luciano Astudillo säger att kärnan i utanförskapet finns kvar.
              Det är klart att den finns kvar. Det har skapats ett utanförskap
              i tolv års tid då Luciano Astudillos parti satt i Regeringskansliet.
              Tror inte Luciano Astudillo att det fanns hög- och lågkonjunkturer
              då också? Det fanns högkonjunkturer. Dem missade ni. Den här gången
              har vi högkonjunktur, och jag kan återigen säga att en tredjedel
              av nystartsjobben har gått till personer med invandrarbakgrund.
              När vi räknar på hela utanförskapet och säger att 170 000 av de
              människor som har befunnit sig i utanförskap har kommit tillbaka
              till arbetsmarknaden är det 3040 procent av dessa jobb som har
              gått till personer med invandrarbakgrund. Det är konkreta resultat.
              Statistiken ljuger inte, och det kan vi förhålla oss till.
            </seg>
            <seg n="7d59dbb2">
              Luciano Astudillo säger att det är socialdemokratiska kommunalråd
              som gör jobbet. Ja, de gör det utifrån de förutsättningar som
              regeringen ger dem. De hade inga förutsättningar när deras eget
              parti satt i Regeringskansliet. Då ökade utanförskapet, och då
              ökade svårigheterna för enskilda människor i dessa kommuner. Då
              fanns det inget samarbete kommuner emellan. I dag finns det ett
              samarbete. Tänk att alliansen skulle behövas för att Södertälje
              skulle börja förhandla med Gnosjö om att flyktingar som bor i
              Södertälje kan flytta till Gnosjö. Dessa förutsättningar gav ni
              tydligen inte kommunerna under den tid som Socialdemokraterna
              satt vid makten.
            </seg>
            <seg n="6bdf9e70">
              Jag är därför väldigt nöjd med min tid och med regeringens tid
              vid makten därför att vi har gett fler människor chans. Vi har
              gjort Sverige rättvisare än vad ni lyckades göra under de tolv
              år som ni satt vid makten.
            </seg>
            <seg n="07ed958e">
              Återigen: Jag ser gärna samarbete på detta område. Men vi har
              precis lagt fram ett antal förslag för att förbättra sfi. Vad
              väntade man på under de tolv år som Socialdemokraterna satt vid
              makten?
            </seg>
            <seg n="0cbed4ee">
              En bra sak gjorde man. Man såg till att renodla sfi-undervisningen
              och gjorde den till språkundervisning. Det är jättebra. Jag håller
              med om det. Jag ser i och för sig att det finns behov av samhällsinformation.
              Men den kan man få på annat sätt. Den behöver man inte få via
              sfi. Men vi har redan lagt fram förslag till hur man förbättrar
              sfi-undervisningen för de nyanlända.
            </seg>
            <seg n="5f1fab0d">
              Det finns många stora problem i vår grundskola. Också där hade
              man möjligheter och förutsättningar att göra någonting. Men det
              kom inga förslag från den förra regeringen. Man hade tolv år på
              sig, men det kom inga konkreta förslag.
            </seg>
            <seg n="f30a51ec">
              Vi ser utanförskapsområden som växer, där upp till 50 procent
              av barnen med invandrarbakgrund lämnar grundskolan utan godkända
              betyg. Det individuella programmet, som skulle vara det minsta
              programmet på gymnasiet, kom att bli det största programmet på
              gymnasiet. Vilka barn tror Luciano Astudillo går på det programmet?
              Jo, det är barn med invandrarbakgrund. Det är barn med svensk
              etnisk bakgrund som har svårigheter hemma, de barn som aldrig
              uppmärksammades i grundskolan för att få rätt till den utbildning
              som alla barn i Sverige ska ha. Det är det arv som alliansen tog
              över efter Socialdemokraternas tid vid makten.
            </seg>
            <seg n="e1a8ff46">
              Är jag nöjd med den tid som vi har suttit vid makten? Jag är
              väldigt nöjd, och jag är övertygad om att vi behöver göra mer,
              och vi kommer att presentera mer. Mandatperioden är ännu inte
              slut. Men jag är så glad för alla som är boende i Sverige att
              Socialdemokraterna inte sitter kvar vid makten i dag därför att
              detta avbrott behövdes, och det behöver vara ett långt avbrott.
            </seg>
          </u>
          <note type="speaker" n="175bd5f2">
            Anf. 122 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-8d49bf0a21685677-2" n="6593725b">
            <seg n="0f9c56dd">
              Herr talman! Det är jättebra att fler har fått jobb under den
              här konjunkturen som vi har haft. Nu vänder det, Sabuni.
            </seg>
            <seg n="f7d310bb">
              Vi har en fortsatt stor flyktingmottagning. Det är en flyktingmottagning
              som bärs upp av ett antal kommuner som under en rad år har ropat
              på hjälp.
            </seg>
            <seg n="d4ccf039">
              Att vi inte gjorde någonting är inte sant. Vi försökte. Vi räckte
              inte till. Vi hjälpte de kommuner som tog ett ökat ansvar för
              flyktingmottagningen. Vi varnade er för att drastiskt förändra
              mottagningsstrukturen. Men ni lyssnade inte, och nu har ni tvingats
              tillsätta en utredning för att lösa frågan om den nationella samordningen
              av flyktingmottagningen. Det är det som denna debatt handlar om
              och inte om allt det andra. Hur ser vi till att strukturera upp
              flyktingmottagningen så att fler kommuner tar sitt ansvar, så
              att vi ser till att vi har ett introduktionsår, alltså en rimlig
              ordning för hur människor tas emot i det här landet, så att de
              inte hamnar i Södertälje eller i Herrgården i Malmö och blir trångbodda?
              Men detta väljer Sabuni att knappt tala om. Hon talar om allt
              det andra. Låt oss hålla oss till fakta.
            </seg>
            <seg n="6049c812">
              Hon säger att nystartsjobben har gett si och så många jobb. Om
              vi håller oss till statistik och fakta är det på följande sätt,
              och det borde Sabuni veta: Av dem som har fått ett nystartsjobb
              är det bara en av tio som har det jobbet kvar efter tre månader.
              Låt oss hålla oss till fakta.
            </seg>
            <seg n="9e0f19d1">
              Ni har ingen politik för att bryta utanförskapet. Ni har ingen
              idé. Ni famlar, och ni söker idéer. Anders Lago vet vad han försöker
              göra. I brist på hjälp från en borgerlig regering försöker han
              lösa detta på olika sätt. Det är inte för att han vill utan för
              att han måste ta ansvar för de medborgare som han har i sin kommun.
              Det gör han bra, och jag är stolt över att han är socialdemokrat.
            </seg>
          </u>
          <note type="speaker" n="2a2fe244">
            Anf. 123 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-bfc6e6d2e0783c72-55" n="8d241db2">
            <seg n="3a636a6c">
              Herr talman! Vi har kommunalt självstyre, och vi har kommunpolitiker
              som har ansvar och uppdrag att faktiskt se till att det går bra
              för medborgarna i deras kommuner.
            </seg>
            <seg n="2355eac5">
              När man lyssnar på Luciano Astudillo kan det låta som om kommunerna
              tidigare inte har gjort någonting. De har bara väntat på en socialdemokratisk
              regering som ska fixa allting åt dem, vilket den inte har gjort.
              Därför kanske vi har det utanförskap som vi fick ärva. Men det
              är Anders Lagos uppgift att hitta lösningar för de medborgare
              som han har i sin kommun. Vi ser till att det finns förutsättningar.
              Men det är inte vi som ska förhandla med Gnosjö, Täby eller någon
              annan kommun om medborgarna i Södertälje ska behöva flytta i andra
              hand. Det är klart att det är Anders Lago som måste fixa det.
              Frågan är bara: Varför gjorde han inte det tidigare? Hur kommer
              det sig att Anders Lago under tolv års tid med Socialdemokraterna
              vid regeringsmakten inte kom på den här idén? Svaret är att vi
              då hade en nationell myndighet som inte skapade förutsättningar
              för samarbete kommuner emellan. Men med ett regionalt ansvar har
              man upptäckt att det finns möjligheter att utvecklas och att samarbeta.
              Man kan bo i en kommun och få introduktion i en annan kommun,
              och detta fungerar, Luciano Astudillo.
            </seg>
            <seg n="043d3721">
              När vi tog över makten hade 175 kommuner undertecknat avtal för
              mottagande av flyktingar. I dag är det 265 kommuner som har gjort
              det. Hur kommer det sig att det är så? Jo, därför att landshövdingarna
              som känner sina kommuner och som känner sina kommunalråd kan tala
              med dem och se till att alla kommuner tar sitt ansvar. Det är
              den nya organisationen som har lett till det.
            </seg>
            <seg n="00d0266d">
              Luciano Astudillo längtar fortfarande tillbaka till tiden med
              Integrationsverket. Ja, de gjorde sin uppgift, den uppgift som
              den förra regeringen gav dem. Men landshövdingarna har visat sig
              vara många gånger bättre som ansvariga för denna verksamhet än
              en nationell myndighet någonsin kunde bli. Jag är stolt över att
              vi har kunnat förändra den strukturen.
            </seg>
          </u>
          <note n="8b5335a8">
            Överläggningen var härmed avslutad.
          </note>
          <note n="bdb9ed1e">
            21 § Svar på interpellation 2007/08:473 om mottagning av finska
            tv-sändningar i Norrbotten
          </note>
          <note type="speaker" n="450996bf">
            Anf. 124 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bfc6e6d2e0783c72-56" n="148953af">
            <seg n="7ddcffa8">
              Herr talman! Siv Holma har frågat mig vad jag har gjort och vad
              jag har tänkt göra när det gäller tillgången till finska sändningar
              i Norrbotten. Frågan är ställd med anledning av att det finns
              hushåll i Norrbotten som tidigare har kunnat se finskspråkiga
              kanaler från det finska marknätet, men som i samband med övergången
              till digitala sändningar i Finland har förlorat den möjligheten.
            </seg>
            <seg n="5df59fa2">
              I delar av Norrbotten har hushållen sedan lång tid kunnat se
              finska kanaler genom att sändningarna i det finska marknätet spiller
              över gränsen till svenska hushåll. En överspillsändning är en
              oavsiktlig sändning. Avsikten är att utsändningen ska täcka alla
              hushåll i det egna landet, men beroende på var sändaren är placerad
              och beroende på geografin i området kan sändningen också tas emot
              i områden på andra sidan gränsen. I Norrbotten har de analoga
              sändningarna från det finska marknätet inte bara spillt över i
              gränstrakten utan enligt uppgift också kunnat tas emot så långt
              från gränsen som i Kiruna och en bit utanför Luleå. Det har inneburit
              att en stor andel av de finsktalande hushållen i norra Sverige
              har kunnat se tv-sändningar på finska.
            </seg>
            <seg n="3aa9c358">
              De tekniska egenskaperna för analoga och digitala signaler är
              emellertid olika. Uppenbarligen räcker inte de digitala signalerna
              från de finska masterna lika långt in i Sverige. Längs gränsen
              kan hushållen fortfarande ta emot kanalerna, men så långt som
              till Kiruna och Luleå når inte utsändningarna.
            </seg>
            <seg n="cc17dbd0">
              Jag håller med Siv Holma om att det är olyckligt att det finns
              finskspråkiga hushåll som tidigare haft tillgång till de finska
              utsändningarna men som nu inte längre kan komma åt dem. Som jag
              tidigare har informerat om har frågan varit uppe till diskussion
              mellan mig och min finske kollega i samband med ett möte i Nordiska
              rådet. Tjänstemännen på Kulturdepartementet har också löpande
              kontakter med sina finska kolleger och informerar om händelseutvecklingen
              i Sverige.
            </seg>
            <seg n="d52861b4">
              Den försämrade tillgängligheten beror alltså på övergången till
              digitala sändningar i Finland. Enligt de uppgifter vi har fått
              från Finland sker det dock fortfarande vissa justeringar av näten,
              vilket innebär att mottagningsmöjligheterna på den svenska sidan
              gränsen kan komma att påverkas.
            </seg>
            <seg n="ca20b948">
              Det är verkligen angeläget att finsktalande hushåll i Sverige
              har möjlighet att ta del av finskspråkiga medier. Riksdagen beslutar
              därför om bidrag till Sverigefinska Riksförbundet för att sprida
              en finskspråkig kanal i Mälardalen. Uppdraget till Sverigefinska
              Riksförbundet har utvecklats de senaste åren. Nu ingår det också
              i förbundets uppdrag att verka för att sändningarna kan spridas
              i andra områden och med andra distributionsformer. Därutöver finns
              krav på Sveriges Television och Sveriges Radio att utveckla program
              på minoritetsspråk, där finskan intar en särställning.
            </seg>
            <seg n="9f6362f8">
              Om det till slut ändå kommer att konstateras att vissa hushåll
              har förlorat möjligheten att se finska kanaler från det finska
              marknätet finns också andra alternativ. Finskspråkiga kanaler
              erbjuds av svenska operatörer i andra distributionsformer, men
              utbudet skulle kunna förbättras ytterligare. Min förhoppning är
              självklart att digitaliseringen av olika distributionsformer ska
              resultera i ännu bättre tillgång till våra nordiska grannländers
              tv-kanaler.
            </seg>
          </u>
          <note type="speaker" n="5177d537">
            Anf. 125 SIV HOLMA (v):
          </note>
          <u who="siv_holma_28bf5d" xml:id="i-c9f939257b68d13d-0" n="75d94508">
            <seg n="22d55abe">
              Herr talman! Jag tackar kulturministern för svaret på min interpellation.
              Det finns ett stort intresse i Norrbotten för att återfå möjligheten
              att se de finska tv-kanalerna. Med det analoga systemet kunde
              stora delar av länet se minst två finska tv-kanaler. När Finland
              gick över till digitala tv-sändningar i augusti förra året försvann
              denna möjlighet, och det var en stor kulturell förlust.
            </seg>
            <seg n="49435c54">
              Herr talman! I januari i år fick jag ett antal namnlistor som
              Sverigefinska föreningen i Luleå hade samlat för att återfå de
              finska tv-kanalerna i basutbudet. Jag överlämnar dem härmed till
              kulturministern.
            </seg>
            <seg n="c95a8f57">
              I går talade jag med vice ordförande i föreningen, ett samtal
              som fördes på två språk. Hon talade finska och jag svenska. Hon
              och hennes förening hoppas på att få träffa kulturministern när
              ministern kommer till Norrbotten på besök till sommaren. De vill
              berätta om varför de tycker att det är viktigt att kunna se finsk
              tv i länet.
            </seg>
            <seg n="e90b29a0">
              Herr talman! Mina far- och morföräldrar kunde inte svenska. Samma
              sak gällde när mina föräldrar började skolan på 30-talet. Från
              en dag till en annan var de tvungna att byta språk från finska
              till svenska. Vetenskapen har visat att det första språket är
              mer långlivat än det andra språket som man lärt sig. Nu är min
              föräldrageneration i 80-årsåldern. Min pappa som är 84 år talar
              ofta med mig om att han saknar de finska tv-programmen, och han
              är inte ensam. För de äldre är det ingen lösning att tala om att
              det finns operatörer som man kan köpa finska tv-kanaler ifrån.
              De äldre upplever inte heller att det är en hjälp när kulturministern
              utlovar fler operatörer som de kan välja mellan för att få de
              efterfrågade kanalerna. Då avstår de hellre för att det blivit
              så krångligt. Dessutom finns det ju förbud mot att ha paraboler
              på vissa fastigheter, vilket är försvårande. Resultatet blir att
              de än en gång fått känna sig bestulna på sin kultur, första gången
              i skolan och igen när de finska tv-programmen upphörde.
            </seg>
            <seg n="67a0aa1b">
              Herr talman! Det är viktigt att mottagning av finska tv-program
              återfås i samma utsträckning som när programmen sändes analogt.
              Främsta skälet är att det i länet historiskt i flera århundraden
              har funnits många som talat finska. Det finns fortfarande ett
              stort antal invånare som talar eller förstår finska. Ett annat
              viktigt skäl är gångna tiders statliga språkpolitik som gick ut
              på att försvenska de finskspråkiga områdena genom att förneka
              finskans berättigande. Här har svenska staten ett särskilt ansvar
              som kulturministern borde beakta. Historiskt sett har svenska
              staten begått brott mot de mänskliga rättigheterna när människor
              inte fick tala och bejaka sitt modersmål. Nu kan kulturministern
              och regeringen gottgöra en del av de historiska försyndelserna
              genom att återställa mottagningen av finska tv-program till samma
              nivå som när de analoga finska tv-kanalerna sändes.
            </seg>
            <seg n="8cece375">
              Herr talman! I Norrbotten finns förvaltningsområden för finska
              språket. Kiruna, Gällivare, Pajala, Övertorneå och Haparanda är
              kommuner som ingår i dessa förvaltningsområden. Det är områden
              som vi fick i samband med att Sverige år 2000 ratificerade Europarådskonventioner,
              nämligen den europeiska stadgan om landsdels- och minoritetsspråk,
              den så kallade minoritetsspråkskonventionen, och ramkonventionen
              om skydd för nationella minoriteter. Och Norrbotten är det enda
              län som har dessa förvaltningsområden.
            </seg>
          </u>
          <note type="speaker" n="147338f2">
            Anf. 126 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bfc6e6d2e0783c72-57" n="148953af">
            <seg n="0766abed">
              Herr talman! Jag ska börja med att också ge Siv Holma lite papper.
              När vi stötte samman i går efter frågestunden frågade nämligen
              Siv Holma mig hur det var med förvaltningsområdena. Jag såg väl
              antagligen ut som ett frågetecken. Och det fanns skäl till det,
              därför att det är egentligen inte en fråga som ligger på Kulturdepartementet.
              Men jag tog ändå reda på hur det ligger till och fick då veta
              att det så sent som i går kom en departementspromemoria från Nyamko
              Sabunis departement, Integrations- och jämställdhetsdepartementet.
              Jag ska be att få lämna över en sammanfattning av promemorian.
              Jag hoppas att Siv Holma kan läsa den. Sedan får vi se om diskussionen
              i den delen ska tas med mig eller med Nyamko Sabuni. Men i den
              finns det beskrivet hur det ligger till med just förvaltningsområdena
              och vad man kan göra för att stärka inte minst finskans men även
              samiskans ställning.
            </seg>
            <seg n="d6bf6394">
              Jag går nu över till det som interpellationen handlar om.
            </seg>
            <seg n="c9f1e731">
              Jag håller med om att det här är en stor förlust. Jag är självklart
              inte omedveten om vad språket betyder. Det finns många som har
              vittnat om den känsla av sorg som drabbade dem när de tvingades
              överge sitt språk från en dag till en annan. Man kan verkligen
              tala om att det har varit ett kulturförtryck. Detta är något som
              vi är medvetna om. Det ligger bakom den enighet som finns i riksdagen
              om minoritetsspråkens starka ställning och kommer också till uttryck
              i den språklagsutredning som överlämnades för ungefär en vecka
              sedan.
            </seg>
            <seg n="fcf0a1a8">
              När det gäller sändningarna och möjligheterna att se finska program
              i Sverige skulle jag naturligtvis önska att jag kunde göra mer.
              Men nu är det så att vi inte kan ålägga den finska staten att
              sända över svenskt territorium. Det här är inget som var beslutat,
              utan det var en teknisk möjlighet som fanns, och det finns fortfarande
              en del så kallat överspill. Vad jag förstått har man inte gjort
              några större förändringar när det handlar om antalet master, men
              den analoga och den digitala tekniken fungerar olika.
            </seg>
            <seg n="4979b2db">
              De har haft problem också i Finland med övergången till den digitala
              tekniken, och de gör vissa justeringar. Förhoppningsvis kan justeringarna
              innebära att fler i Sverige som tidigare kunde se de finska sändningarna
              kan göra det också i fortsättningen.
            </seg>
            <seg n="4c1eb985">
              Det finns också andra problem som handlar om rättigheter och
              upphovsrätt. Det komplicerar saken, därför att om man medvetet
              låter de finska sändningarna gå in över den svenska gränsen kan
              det bli tal om att få betala till rättighetsinnehavarna. Vad det
              i så fall skulle kosta och vad det skulle innebära vet vi ingenting
              om ännu. Men det är en uppgift som vi har fått.
            </seg>
            <seg n="50d780ea">
              Vi för naturligtvis diskussioner. Dels förs diskussioner på tjänstemannanivå
              mellan det finska kulturdepartementet och det svenska, dels träffade
              jag den finske kulturministern, Stefan Wallin, så sent som i förra
              veckan och tog upp frågan med honom. Nu äger inte han den, utan
              den ligger hos infrastrukturministern i Finland. Men jag har försäkrat
              mig om han ska vara medveten om att detta är en fråga som är stor
              inom delar av Sverige. Vi kommer att fortsätta diskussionerna.
              Förhoppningsvis kan det bli vissa tekniska justeringar. Om det
              sedan inte räcker får vi återkomma.
            </seg>
            <seg n="4393ce76">
              Jag förstår mycket väl att de som är äldre tycker att det är
              besvärligt och kanske till och med avstår. Men jag hoppas att
              det ska bli möjligt att ta in det och få en satellit eller möjligen
              kabel, trots att det kan tyckas besvärligt, för det finns ändå
              hjälp att få där.
            </seg>
          </u>
          <note type="speaker" n="51906270">
            Anf. 127 SIV HOLMA (v):
          </note>
          <u who="siv_holma_28bf5d" xml:id="i-c9f939257b68d13d-1" n="75d94508">
            <seg n="72a67331">
              Herr talman! Det är bra att regeringen satsar pengar, närmare
              bestämt 21 miljoner kronor, på att Uppsala, Västerås och Helsingfors
              har Finlandskanalen i basutbudet trots att dessa kommuner inte
              ingår i ett förvaltningsområde. I rättvisans namn borde regeringen
              vara minst lika intresserad, om inte mer, av att satsa resurser
              för att Finlandskanalen ska ingå i basutbudet för tv-mottagningen
              i Norrbotten. Ett starkt motiv är att Norrbotten ingår i förvaltningsområdet
              för sverigefinnar och finska språket. Jag vet också de andra nationella
              minoriteterna som finns i Norrbotten.
            </seg>
            <seg n="789694b7">
              Jag ställer frågan, även om kulturministern tycker att detta
              med nationella minoriteter är Nyamko Sabunis område: Delar kulturministern
              uppfattningen att finska språket har en starkare ställning i nämnda
              förvaltningsområde än i övriga landet?
            </seg>
            <seg n="cccc11e4">
              I svaret redogör kulturministern för att svenska operatörer kan
              erbjuda finskspråkiga kanaler. Den möjligheten finns ju, men då
              får var och en betala för de olika kanalerna. Det behöver däremot
              inte de som bor i Uppsala, Västerås och Helsingfors. Varför får
              tv-tittarna i finskspråkiga förvaltningsområden i Norrbotten inte
              samma förutsättningar som tv-tittarna i Uppsala, Västerås och
              Helsingfors?
            </seg>
            <seg n="8e0d9a2e">
              Herr talman! Man kan tro att de finsktalande är nöjda med att
              se den redigerade Finlandskanalen i dessa kommuner. Men jag har
              hört en del missnöje. Många upplever det som en klar försämring
              mot hur det var tidigare. De uttrycker strakt att de vill ha tillgång
              till hela det ursprungliga programutbudet och inte redigering
              av två kanaler. Många uttrycker det som att de inte bara vill
              kunna se nyheter utan allt det andra också.
            </seg>
            <seg n="a0746bbd">
              Kulturministern säger att det är Sverigefinska Riksförbundet
              som får bidrag för att se till att sprida sändningarna i dessa
              kommuner. Kulturministern säger vidare att föreningen har fått
              i uppdrag att verka för att sändningar kan spridas i andra områden
              och i andra distributionsformer. Vad betyder det mer konkret?
              Vilket område står på tur? Innebär det att man i hela landet i
              framtiden kommer att kunna ta del av andra finska tv-kanaler än
              den redigerade Finlandskanalen?
            </seg>
            <seg n="467a7156">
              Herr talman! Jag ställde frågan om vad det finns för möjlighet
              att återfå samma förutsättningar i Norrbotten att se finska public
              service-kanaler som då sändningarna var analoga. Kulturministern
              har svarat en del på det. Men jag funderar på det som står i svaret
              om att det fortfarande sker justeringar av näten, vilket innebär
              att mottagningsmöjligheterna på den svenska sidan av gränsen kan
              komma att påverkas. Vad betyder det mer konkret? Det kan vara
              intressant att få reda på när de där justeringarna är genomförda.
            </seg>
            <seg n="abf73beb">
              Herr talman! Tekniken är inget hinder. Kostnaderna är överkomliga.
              I Finland finns en minoritet finlandssvenskar som vill se svensk
              tv. I Sverige finns två minoriteter, främst sverigefinnar men
              också tornedalingar, som vill se finsk tv. Finns det ett reellt
              politiskt intresse kan man ganska snabbt lösa frågan om mottagning
              av respektive länders tv-program. Börja med Norrbotten och nöj
              er inte förrän hela landet kan ta emot finska tv-program! Jag
              kan inte tänka mig annat än att Finland är intresserat av det
              motsvarande, nämligen att kunna se svensk tv i hela Finland.
            </seg>
          </u>
          <note type="speaker" n="d3686919">
            Anf. 128 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bfc6e6d2e0783c72-58" n="148953af">
            <seg n="389b2dab">
              Herr talman! När det gäller Siv Holmas fråga om justeringarna
              är det på samma sätt som det var i Sverige. När vi gick över från
              analogt till digitalt fanns det områden i Sverige där det var
              problem. Det tog ett tag innan man hade justerat masterna, och
              det finns fortfarande bekymmer i vissa områden har jag fått höra.
              Men det är något som fortgår under en längre tid. Det är samma
              sak i Finland som ju gjorde sin övergång senare än vi och dessutom
              i hela landet på en gång. När jag talar om att justeringar pågår
              är det för att det fortfarande finns områden i Finland där man
              har problem, förmodligen särskilt i de norra delarna.
            </seg>
            <seg n="2000136b">
              Men jag tror mig också veta att det finns hushåll i Sverige som
              tidigare inte kunde se analoga sändningar men som nu kan se de
              digitala därför att spridningsområdet blir annorlunda i den delen
              också. Men det ska jag låta vara osagt, för jag kan inte leda
              det i bevis. Det är bara vad jag har hört.
            </seg>
            <seg n="517a49f6">
              Detta är trots allt fortfarande en relativt ny fråga. Den seglade
              upp i slutet av förra året. Sverigefinska Riksförbundet har ett
              statligt anslag på drygt 20 miljoner för att stärka finska språket.
              Hälften av pengarna tror jag går till Sveriges Television Europa
              för vidare distribution till Finland.
            </seg>
            <seg n="50123d77">
              Det har varit en koncentration av intresset till Mälardalen just
              beroende på att här finns många finskspråkiga hushåll som inte
              har haft tillgång till de finska sändningarna på grund av överspillet.
              Det har varit ett icke-problem tidigare. Man har varit nöjd och
              glad med möjligheten att se finsk tv, en möjlighet som för många
              försvann när man bytte teknik. Det är därför inte så konstigt
              att de statliga insatserna varit koncentrerade till denna del
              av Sverige, det vill säga Helsingfors och Mälardalen.
            </seg>
            <seg n="2df9b77a">
              Om det nu visar sig att det inte finns några möjligheter, trots
              att man har täta kontakter och gör tekniska förändringar, så får
              vi naturligtvis ta upp diskussionen igen och se om Sverigefinska
              Riksförbundet kan tänka sig att även sprida sändningarna i andra
              delar av Sverige, bland annat Norrbotten, och hur man i så fall
              kan samarbeta med olika tv-distributörer.
            </seg>
            <seg n="d013e7c7">
              Jag vet också att man från departementets sida har haft kontakt
              inte bara med de finska kollegerna utan också med Copyswede, Teracom
              med flera för att se vad som hänt och vad man möjligen kan göra
              för att öka möjligheterna för dessa hushåll.
            </seg>
            <seg n="08c7e3bd">
              Jag tror att vi får återkomma till frågan när vi vet mer. Men
              jag kan försäkra Siv Holma om att vi inte har lagt frågan på hyllan,
              utan diskussioner pågår.
            </seg>
          </u>
          <note type="speaker" n="6c2afbd7">
            Anf. 129 SIV HOLMA (v):
          </note>
          <u who="siv_holma_28bf5d" xml:id="i-c9f939257b68d13d-2" n="75d94508">
            <seg n="a0dce705">
              Herr talman! Jag uppskattar kulturministerns besked att frågan
              inte är lagd på hyllan utan att det finns möjligheter att återkomma
              så småningom. Inte bara jag uppskattar det mycket utan säkert
              alla de som är intresserade av frågan.
            </seg>
            <seg n="b994e706">
              Det här har väckt stort och starkt intresse i mitt hemlän. Jag
              blev lite överraskad av det. Man har tagit kontakt med mig och,
              tror jag, samtliga riksdagsledamöter från mitt hemlän.
            </seg>
            <seg n="a9f9de68">
              Jag hoppas att kulturministern under sitt besök i Norrbotten
              i sommar ger kvinnorna i Sverigefinska föreningen i Luleå tid
              att träffa henne så att de också får uttrycka sina önskemål i
              frågan.
            </seg>
            <seg n="454416cf">
              Det finns ett svar som jag inte är riktigt nöjd med. Jag förstår
              att det till antalet finns fler sverigefinnar och finsktalande
              i Mälardalen än i Norrbotten. När det gäller antalet invånare
              är Norrbotten i detta sammanhang ett mindre län. Men att vi i
              Norrbotten har förvaltningsområde för just sverigefinnar och finska
              språket gör att jag tycker att regeringen borde ta ett särskilt
              ansvar för Norrbotten i detta sammanhang. Det hoppas jag att kulturministern
              kan ta till sig. Vi får återkomma vid något lämpligt tillfälle
              och undersöka hur långt vi har kommit i frågan.
            </seg>
          </u>
          <note type="speaker" n="7c0d1c7f">
            Anf. 130 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_363786" xml:id="i-bfc6e6d2e0783c72-59" n="148953af">
            <seg n="fb70494f">
              Herr talman! Jag tackar Siv Holma för diskussionen. Jag förstår
              att det här är av stort intresse i Norrbotten. Språket är ju av
              fundamental betydelse för vår identitet och för allt det som vi
              är. Om man då känner att det egna språket, modersmålet, är hotat
              är det självklart att man blir upprörd. Jag tycker inte att det
              är ett dugg konstigt.
            </seg>
            <seg n="3a22cee7">
              Jag träffar gärna representanter för den här svensk-finska föreningen
              när jag besöker Luleå, och jag tackar också för namninsamlingen.
              Jag tycker samtidigt att det är väldigt glädjande att det finns
              ett starkt engagemang för språket. Det är positivt.
            </seg>
            <seg n="ae35f851">
              Vi har ju ordförandeskapet i det nordiska ministerrådet, så det
              blir extra täta träffar med våra kolleger, bland annat naturligtvis
              de finska. Jag ska också träffa Stefan Wallin på en lunch i Åbo
              under april. Jag ska till Hanaholmen och träffa de svenska språklärarna
              i Finland. Frågan är alltså aktuell, och det blir många tillfällen
              att ta upp det här. Det är både en rent teknisk fråga och en fråga
              om att se över vilka möjligheter det finns för Sverigefinska Riksförbundet
              att utvidga sitt uppdrag.
            </seg>
            <seg n="ff2febeb">
              Jag lovar att fortsätta och att återkomma. Jag är övertygad om
              att Siv Holma om inte annat kommer att föra frågan vidare i en
              annan diskussion med mig. Tack så mycket och trevlig helg!
            </seg>
          </u>
          <note n="96dbbe23">
            Överläggningen är härmed avslutad.
          </note>
          <note n="decb4523">
            22 § Hänvisning av ärenden till utskott
          </note>
          <note n="0e3ba47a">
            Föredrogs och hänvisades
          </note>
          <note n="b3658641">
            23 § Bordläggning
          </note>
          <note n="4c8daf20">
            Anmäldes och bordlades
          </note>
          <note n="398bd415">
            24 § Anmälan om interpellationer
          </note>
          <note n="a3f22833">
            Anmäldes att följande interpellationer framställts
          </note>
          <note n="059bd7d4">
            den 28 mars
          </note>
          <note n="f2698b66">
            Alf Eriksson
          </note>
          <note n="4bdf2bcb">
            Jan Emanuel Johansson
          </note>
          <note n="40f8c0a1">
            Börje Vestlund
          </note>
          <note n="7d6ed296">
            Interpellationerna redovisas i bilaga som fogats till riksdagens
            snabbprotokoll tisdagen den 1 april.
          </note>
          <note n="903fccfd">
            25 § Anmälan om frågor för skriftliga svar
          </note>
          <note n="8452061e">
            Anmäldes att följande frågor för skriftliga svar framställts
          </note>
          <note n="059bd7d4">
            den 28 mars
          </note>
          <note n="97c2caaa">
            Eva Sonidsson
          </note>
          <note n="83057f0c">
            Irene Oskarsson
          </note>
          <note n="a44162bf">
            Margareta Cederfelt
          </note>
          <note n="74409250">
            Anne Marie Brodén
          </note>
          <note n="89b521d3">
            Fredrik Olovsson
          </note>
          <note n="463c4d35">
            Yvonne Andersson
          </note>
          <note n="36c605d0">
            Lars-Ivar Ericson
          </note>
          <note n="02267ef5">
            Inger Davidson
          </note>
          <note n="85ccedd0">
            Raimo Pärssinen
          </note>
          <note n="ffc852ff">
            Hans Stenberg
          </note>
          <note n="2da7c55d">
            Lennart Axelsson
          </note>
          <note n="97c2caaa">
            Eva Sonidsson
          </note>
          <note n="7e05a43c">
            Frågorna 2007/08:10141024 redovisas i bilaga som fogats till
            riksdagens snabbprotokoll tisdagen den 1 april.
          </note>
          <note n="faa2934f">
            Fråga 2007/08:1025 redovisas i bilaga som fogats till riksdagens
            snabbprotokoll tisdagen den 8 april.
          </note>
          <note n="18bfe8b1">
            26 § Kammaren åtskildes kl. 15.42.
          </note>
          <note n="18344e4f">
            Förhandlingarna leddes
          </note>
          <note n="69b88df4">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
