<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--63</head>
          <docDate when="2007-02-13">2007-02-13</docDate>
        </div>
      </front>
      <body>
        <div>
          <note n="97e4c738">
            ﻿
          </note>
          <note n="0589bc2d">
            Riksdagens protokoll
          </note>
          <note n="12ad85a9">
            2007/08:63
          </note>
          <note type="date" n="6ee7f1d9">
            Onsdagen den 13 februari
          </note>
          <note n="0ac0c3cf">
            Kl. 09:00 - 13:14
          </note>
          <note n="cb658e35">
            Välkomsthälsning
          </note>
          <note n="60340524">
            Anf. 1 ANDRE VICE TALMANNEN:
          </note>
          <note n="4c0fc394">
            In the public gallery we have many visitors from the embassies
            in Sweden. I want to say that we are happy to see that you have
            come here to listen to the Annual Debate on Foreign Policy in
            the Swedish Riksdag. You are warmly welcome.
          </note>
          <note n="89dba820">
            1 § Utrikespolitisk debatt
          </note>
          <note type="speaker" n="a677a750">
            Anf. 2 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-0c6b60e843eb4184-0" n="55a67217">
            <seg n="001859a0">
              Fru talman! Det år som gått sedan regeringen presenterade sin
              första utrikesdeklaration har i allt väsentligt varit ett bra
              år för Sverige och för Europa.
            </seg>
            <seg n="d4ba9019">
              Vi har förnyat och förstärkt samarbetet i Norden och Östersjöregionen.
            </seg>
            <seg n="4c70190c">
              I Europeiska unionen har vi nått enighet om ett reformfördrag
              som ger oss gemensamt bättre möjligheter i framtiden. Vi har globalt
              tagit en tydlig ledning i arbetet att möta klimatutmaningarna.
              Vi river gamla gränser och öppnar nya möjligheter.
            </seg>
            <seg n="d198f5db">
              Världsekonomin utvecklas i allt väsentligt gynnsamt. Cirka en
              tredjedel av mänskligheten lever i områden där den ekonomiska
              tillväxten låg kring 10 procent. Världshandeln expanderade nästan
              lika mycket.
            </seg>
            <seg n="51c0ad0d">
              Förutsättningarna för att nå det viktiga målet om att halvera
              fattigdomen i världen till år 2015 är därmed betydligt bättre.
            </seg>
            <seg n="589ea2d1">
              När vi nu gått in i år 2008 finns det anledning att betona den
              nya osäkerhet som har uppstått på viktiga områden. En avmattning
              av den ekonomiska tillväxten är sannolik.
            </seg>
            <seg n="93a23b93">
              Vi vet ännu inte om världshandelsförhandlingarna kommer att krönas
              med framgång eller om en ny protektionism kommer att bryta fram.
            </seg>
            <seg n="c37a628a">
              Europa måste upp till bevis när det gäller att leva upp till
              sina ambitioner i klimat- och energipolitiken. Det kommer att
              ställa också våra samhällen inför stora krav.
            </seg>
            <seg n="a78b7009">
              Den inledda fredsprocessen i Mellanöstern kommer om den misslyckas
              att leda till en starkt försämrad utveckling i hela regionen.
              Men om den lyckas ökar möjligheterna till fred och utveckling
              i Mellanöstern markant.
            </seg>
            <seg n="4b2af137">
              Den globala terrorismen och riskerna för spridning av massförstörelsevapen
              kommer att fortsätta att utgöra hot mot stabiliteten i världen.
            </seg>
            <seg n="2fe42eea">
              När jag för ett år sedan stod i denna talarstol sammanfattade
              jag vår utrikespolitiska uppgift i tio punkter. Eftersom den politik
              som jag då redogjorde för var en politik med ett längre perspektiv
              är det naturligt att utgå från dessa.
            </seg>
            <seg n="4ef3eae1">
              För det första: Europeiska unionen intar en särställning i svensk
              utrikes- och säkerhetspolitik.
            </seg>
            <seg n="8eea683f">
              Lissabonfördraget innebär att en betydligt bättre förutsättning
              skapas för att Europeiska unionen ska kunna fungera som en allt
              starkare global aktör också när det gäller freds- och säkerhetspolitiken.
              Detta fördrag har ett brett stöd i Sveriges riksdag. Det är vår
              gemensamma förhoppning att det ska kunna träda i kraft vid det
              kommande årsskiftet. Sverige kommer att spela en aktiv roll när
              det gäller att skapa de nya instrument som fördraget nu bereder
              vägen för.
            </seg>
            <seg n="db8d6443">
              Vi har tagit initiativ till en bred diskussion om vidareutvecklingen
              av den gemensamma europeiska säkerhetsstrategin. Viktigt blir
              också att under år 2009 säkerställa att bland annat den europeiska
              utrikestjänsten utvecklas till ett verksamt instrument för att
              främja våra gemensamma intressen.
            </seg>
            <seg n="c181aca2">
              Ett säkrare och fredligare Europa innebär förbättrade förutsättningar
              för fred och säkerhet också för Sverige. Sambandet mellan vår
              säkerhetspolitik och vår Europapolitik är lika tydligt som det
              är viktigt.
            </seg>
            <seg n="2734c3f0">
              Utvecklingen av vår säkerhetspolitik måste även fortsatt ske
              i brett nationellt samförstånd. Sverige är militärt alliansfritt.
            </seg>
            <seg n="6f4a79f1">
              Det råder bred enighet om att vårt lands framtida säkerhet bygger
              på gemenskap och samverkan med andra länder. Det råder också bred
              enighet om att Sverige inte kommer att förhålla sig passivt om
              en katastrof eller ett angrepp skulle drabba ett annat medlemsland
              i Europeiska unionen eller ett annat nordiskt land. I detta ligger
              också en förväntan om att dessa länder agerar på samma sätt om
              Sverige skulle drabbas.
            </seg>
            <seg n="cbf11c93">
              Europeiska unionens nya fördrag innebär att medlemsländerna tar
              ett solidariskt ansvar för Europas säkerhet. Successivt förstärks
              Europeiska unionens förmåga till freds- och säkerhetsinsatser
              i olika delar av världen. Vårt land bidrar utifrån sina förutsättningar
              till den solidariska säkerheten och kommer att fortsätta att spela
              en pådrivande roll i utvecklingen av den gemensamma europeiska
              säkerhets- och försvarspolitiken.
            </seg>
            <seg n="b220c384">
              Detta halvår är Sverige ledarnation för Nordic Battle Group,
              som är en av de två snabbinsatsstyrkor som står till EU:s förfogande.
            </seg>
            <seg n="df389430">
              Planering pågår för att vi också ska kunna bidra med en motsvarande
              snabbinsatsstyrka inom Europeiska unionen under år 2011. Vi prövar
              också i nära samverkan med Finland möjligheten att delta i Natos
              motsvarande snabbinsatsstyrka. Detta skulle innebära en ytterligare
              fördjupning av ett redan omfattande samarbete med Nato.
            </seg>
            <seg n="5c516388">
              Efterfrågan inom ramen för såväl Förenta nationerna som Europeiska
              unionen och Nato på olika fredsinsatser ökar. Det förblir regeringens
              ambition att Sveriges förmåga till internationella fredsinsatser
              ska fördubblas. Från år 2006 till år 2009 ökas anslaget från 1,5
              miljarder till närmare 3 miljarder kronor.
            </seg>
            <seg n="0bdfcb20">
              Regeringen kommer inom kort att presentera en nationell strategi
              för Sveriges engagemang i freds- och säkerhetsfrämjande verksamhet.
              Målet är att knyta utrikes-, bistånds- och försvarspolitiken närmare
              varandra.
            </seg>
            <seg n="e397c2a2">
              För att kunna bli en allt viktigare global aktör måste Europeiska
              unionen stärka sina relationer med världen i övrigt.
            </seg>
            <seg n="88af20d7">
              Det är också mot denna bakgrund vi fäster stor vikt vid relationerna
              med USA. Den politiska dialogen mellan våra bägge länder är tät
              också i de frågor där perspektiven kan vara olika.
            </seg>
            <seg n="a8e9f576">
              Vi fäster stor vikt vid relationerna med Indien och Kina. Utvecklingen
              av Asean skapar nya samarbetsmöjligheter. Toppmötet mellan Europeiska
              unionen och Afrikanska unionen visade på nya perspektiv. Vårens
              toppmöte med Latinamerika blir ett viktigt steg i utvecklingen
              av våra relationer.
            </seg>
            <seg n="edc327fc">
              För det andra: Den successiva utvidgningen av Europeiska unionen
              är en unikt framgångsrik process. Den har på ett mycket påtaligt
              sätt förbättrat förutsättningarna för fred och välstånd i vår
              del av världen och skapat en modell för fredligt samarbete och
              integration som inspirerar världen i övrigt.
            </seg>
            <seg n="0b982b76">
              Att hålla utvidgningen levande och därmed dörren öppen till Europa
              för de länder i vår omvärld som aspirerar på medlemskap är en
              av unionens främsta strategiska skyldigheter.
            </seg>
            <seg n="7add6155">
              Sverige motsätter sig nya barriärer på vår kontinent. Vi gör
              det av övertygelse och med stöd av Romfördragets bestämmelser
              om att samarbete står öppet för alla demokratier i Europa som
              vill och kan uppfylla de krav som samarbetet ställer.
            </seg>
            <seg n="acfc2e3c">
              Regeringen arbetar aktivt i denna anda för att utvidgningsförhandlingarna
              med Turkiet och Kroatien ska fortsätta i den takt som ländernas
              förberedelser medger och ger sitt fulla stöd åt övriga länder
              på västra Balkan i deras strävan att närma sig unionen.
            </seg>
            <seg n="f248bf06">
              Det är vår förhoppning att det nu i Kroatien ska vara möjligt
              att accelerera reformprocessen så att medlemskapsförhandlingarna
              kan avslutas under det svenska ordförandeskapet.
            </seg>
            <seg n="745f98f4">
              På samma sätt ger vi vårt stöd till en accelererad reformprocess
              i Turkiet.
            </seg>
            <seg n="1930ff5f">
              Att det landets medlemskap skulle ha stor betydelse inte bara
              för vår gemensamma vitalitet utan också för unionens globala vikt
              och trovärdighet är en uppfattning med bredast tänkbara förankring
              i Sveriges riksdag.
            </seg>
            <seg n="0bb615ab">
              Detta år måste bli det år då frågan om att övervinna Cyperns
              splittring på allvar sätts upp på dagordningen. Vi kommer i samverkan
              med andra länder att stödja främst FN:s viktiga arbete med denna
              fråga.
            </seg>
            <seg n="314de519">
              Sverige kommer att fortsätta att vara drivande i arbetet med
              att stärka den europeiska grannskapspolitiken. För de länder som
              aspirerar på ett medlemskap i unionen i framtiden är det viktigt
              att grannskapspolitiken inte är en ersättning utan ett komplement
              till medlemskapsperspektivet. Det gäller inte minst för Ukraina.
              Vi välkomnar landets fortsatta demokratiska väg och strävar efter
              ett breddat och fördjupat samarbete mellan Sverige och Ukraina.
            </seg>
            <seg n="1b110645">
              Vi strävar efter närmare förbindelser på samhällslivets alla
              områden också med Ryssland. Det är vår förhoppning att återstående
              hinder för landets medlemskap i WTO ska kunna övervinnas. Det
              ligger entydigt i vårt intresse att Ryssland utvecklas till en
              modern, framgångsrik och demokratisk stat. De senaste årens utveckling
              i mer auktoritär riktning pekar dock dessvärre åt ett annat håll.
              Vi känner oro för en fortsatt utveckling i denna riktning.
            </seg>
            <seg n="0cc967e7">
              I Europeiska unionen diskuteras nu förutsättningarna för att
              efter presidentskiftet i Moskva inleda förhandlingar om ett bredare
              samarbetsavtal. Ett sådant måste bygga på respekt för grundläggande
              regler och villkor för samarbetet mellan Europas länder.
            </seg>
            <seg n="aaeb33cf">
              Också förbindelserna med länderna i södra Kaukasus bör stärkas.
              Vi har nyligen lagt fram förslag om en förstärkt roll för Europeiska
              unionen för att stödja en demokratisk och stabil utveckling i
              Georgien.
            </seg>
            <seg n="8bdae6a3">
              För det tredje: Förändringarna av vårt klimat utgör vår tids
              kanske största utmaning. Europeiska unionens toppmöte i mars förra
              året innebar att klimatfrågorna sattes i centrum. Sverige spelade
              en pådrivande roll i det beslutet. Gemensamt strävar vi efter
              en global post-Kyotoöverenskommelse. Vid höstens klimatmöte i
              Poznan i Polen hoppas vi att en god grund kan läggas för en uppgörelse
              i Köpenhamn i slutet av år 2009. Som ordförande i Europeiska unionen
              under denna period har Sverige ett särskilt ansvar.
            </seg>
            <seg n="7bfa794e">
              Ensamt kan dock inte Europa klara problemen. Tillsammans med
              USA arbetar vi med nya initiativ för ny teknologi. Vi hoppas på
              en mer framåtsyftande amerikansk inställning också när det gäller
              globala utsläppsbegränsningar. Vi har ingått ett brett avtal med
              Brasilien om alternativa bränslen. Vi fördjupar dialogen med de
              växande asiatiska ekonomierna. Frågan kommer att vara central
              vid statsministerns kommande besök i Kina och Japan.
            </seg>
            <seg n="61ea56df">
              Kopplingen mellan handel, utveckling, miljö och klimat är uppenbar.
              Regeringen har därför beslutat att etablera en internationell
              kommission under ordförandeskap av biståndsminister Gunilla Carlsson
              om klimatförändring och utveckling. Kommissionens huvuduppgift
              är att ge förslag på hur det globala biståndet kan klimatsäkras.
            </seg>
            <seg n="4be3c8dc">
              Regeringen är också initiativtagare till att använda handelspolitiken
              för att bidra till att motverka klimatförändringar. Vi driver
              på arbetet för friare handel med klimatvänliga varor, tjänster
              och teknologi. Ett förstärkt fokus på miljö och klimat genomsyrar
              det internationella utvecklings- och handelssamarbetet.
            </seg>
            <seg n="dea3e650">
              För det fjärde: Arbetet inom Förenta nationerna är av central
              betydelse för Sverige. Det är bara genom en effektiv multilateralism
              som många av vår tids största problem kan lösas. FN:s generalförsamling
              kommer i höst att diskutera vad som ytterligare krävs för att
              till år 2015 nå FN:s så kallade millenniemål. Trots att det finns
              goda förutsättningar att nå målet om att halvera fattigdomen i
              världen kommer ytterligare insatser att behövas för att stimulera
              utvecklingen.
            </seg>
            <seg n="12de4ac6">
              Fru talman! Svenska soldater är i dessa dagar på väg till Tchad
              för att delta i Förenta nationernas och Europeiska unionens gemensamma
              ansträngningar att skydda människor och skapa bättre förutsättningar
              för fred i hela denna region.
            </seg>
            <seg n="90edf5f2">
              Insatsen är kanske den mest komplicerade och krävande som Europeiska
              unionen har engagerats i. Den ska också ses i perspektivet av
              nödvändigheten att förhindra konfliktspridning och mildra lidandet
              i hela det väldiga område som också omfattar Sudan och inte minst
              Darfur. Den är ett uttryck för vår övertygelse att Sverige och
              Europa inte kan stå overksamma inför kriser där samhällen raseras,
              människors fri- och rättigheter kränks och oskyldiga människor
              lemlästas och dödas.
            </seg>
            <seg n="e178af37">
              Att bygga fred kräver tid. Den tidsbegränsade insatsen i Tchad
              och Centralafrikanska republiken måste följas av en mer omfattande
              insats av Förenta nationerna. Sverige bidrar med omfattande humanitärt
              stöd till Darfur. Vi stöder aktivt Förenta nationernas och Afrikanska
              unionens fredsansträngningar genom bland annat Jan Eliasson. Vi
              deltar i den internationella kontaktgruppen för Somalia, och vi
              kommer att ytterligare stärka vårt engagemang i landet så fort
              situationen så tillåter. Vi stöder en lösning av gränskonflikten
              mellan Etiopien och Eritrea på folkrättens grund i enlighet med
              den skiljedom som parterna har åtagit sig att genomföra.
            </seg>
            <seg n="a2370782">
              Den Afrikaskrivelse som inom kort presenteras för riksdagen ger
              en bred och mångfasetterad bild av Afrika. I takt med att utvecklingen
              i många afrikanska länder nu går åt rätt håll förstärks våra relationer
              och blir mer jämbördiga.
            </seg>
            <seg n="8614e8b3">
              Samtidigt som de afrikanska ekonomierna växer med 6 procent och
              demokrati och respekten för mänskliga rättigheter utvecklas positivt
              i ett flertal länder och antalet konflikter är lägre än på mycket
              länge visar den tragiska och oroande utvecklingen i Kenya på hur
              sköra framstegen ofta är. Situationen i det hårt drabbade östra
              Kongo är både en humanitär tragedi och en fortsatt källa till
              regional instabilitet.
            </seg>
            <seg n="dbaf7767">
              Utvecklingen i Afghanistan under det senaste året inger oro.
              Opiumproduktionen har ökat till nivåer världen sannolikt inte
              sett på mer än ett århundrade. Säkerhetssituationen i främst landets
              östra och södra delar har förvärrats. Den politiska utvecklingen
              har blivit mer osäker. Vi eftersträvar en starkare samordnande
              roll för FN i de samlade fredsinsatserna i landet. De politiska
              och ekonomiska insatserna måste förstärkas och säkerheten i landet
              tryggas genom en bättre kombination av inhemska och internationella
              insatser.
            </seg>
            <seg n="0e7efa8f">
              Vårt engagemang i Afghanistan är långsiktigt, och vi öppnar under
              året en ambassad i Kabul. Vi kommer att återkomma till riksdagen
              om inriktningen av våra fortsatta insatser i Afghanistan och hur
              säkerheten och effektiviteten i dem kan öka. Vi samarbetar nära
              om den framtida inriktningen med övriga nordiska länder.
            </seg>
            <seg n="680f8cef">
              Vi kommer fortsatt att verka för att FN:s resolution 1325 om
              kvinnor i väpnade konflikter och i arbetet för ökad fred och säkerhet
              genomförs i praktiken.
            </seg>
            <seg n="2ff98d58">
              Terrorismen har ställt det kollektiva säkerhetssamarbetet inför
              nya utmaningar. Det krävs ett brett mellanstatligt samarbete för
              att möta detta. Regeringen har nyligen gett sin samlade syn på
              terrorism och dess olika dimensioner i en skrivelse som nu ligger
              på de ärade ledamöternas bord.
            </seg>
            <seg n="97080f94">
              Regeringen fortsätter att driva krav på förbättring och utveckling
              av de internationella sanktionsinstrumenten. Vi vill garantera
              rättssäkerheten och respekten för folkrätten och de mänskliga
              rättigheterna och arbetar tillsammans med likasinnade för att
              förbättra prövningsmekanismerna inom ramen för FN:s säkerhetsråd.
            </seg>
            <seg n="ea19b282">
              I olika forum främst med förankring i Förenta nationerna kommer
              regeringen att fortsätta arbetet för rustningskontroll och nedrustning.
              I Europa fäster vi vikt vid ett förnyat CFE-avtal. Provstoppsavtalet
              bör ratificeras av alla. Nya initiativ kan behöva tas när det
              gäller att förhindra fortsatt spridning av känsliga teknologier
              på bland annat det nukleära området.
            </seg>
            <seg n="938f565b">
              För det femte: Ett viktigt mål för utrikespolitiken är att kretsen
              av demokratier utvidgas. Arbetet för frihet och rätt är ett arbete
              också i Europa och i vårt eget närområde. Endast 70 mil från Gotland
              ligger Vitryssland där fria val inte kan hållas och där medborgare
              förföljs för sina politiska åsikter.
            </seg>
            <seg n="7d742633">
              Regeringens politik gentemot Vitryssland strävar efter att stärka
              respekten för demokrati och mänskliga rättigheter i landet och
              att i förlängningen bidra till att Vitryssland integreras i det
              europeiska samarbetet och den europeiska värdegemenskapen. Vi
              ökar vårt bistånd och räknar med att senare i år öppna en svensk
              ambassad i Minsk.
            </seg>
            <seg n="2f742df6">
              På samma sätt som vi har välkomnat Ukrainas utveckling med fria
              och rättvisa val har vi haft anledning att tydligt beklaga att
              de ryska parlamentsvalen i december förra året inte genomfördes
              på ett sätt som motsvarar de krav som kan ställas på ett demokratiskt
              val. Bland annat genom Europeiska unionen kritiserade vi de kraftiga
              begränsningarna av de internationella valobservatörernas möjligheter
              att verka. Vi beklagar djupt att fortsatta begränsningar inte
              gjort det möjligt för OSSE att följa det förestående presidentvalet.
            </seg>
            <seg n="28a2ac40">
              FN:s deklaration om de mänskliga rättigheterna fyller 60 år i
              år. Vikten av att främja demokrati och mänskliga rättigheter genomsyrar
              den svenska utrikespolitiken. Våra ställningstaganden bygger på
              stark folkrättslig grund. Vi verkar för att rättsstatens principer
              ska gälla också i det internationella samarbetet. Omfattande kränkningar
              av mänskliga rättigheter förekommer alltjämt, bland annat i Kina.
              Vi verkar genom dialog både enskilt, i Europeiska unionen och
              i FN-systemet för att motverka kränkningar på olika håll i världen.
            </seg>
            <seg n="3c7c1bd0">
              Vi engagerar oss på bred front för att ge stöd till de demokratiska
              krafterna och bidra till en positiv förändring i länder som Kuba
              och Zimbabwe där människors fri- och rättigheter grovt och systematiskt
              kränks.
            </seg>
            <seg n="0e7fb2e5">
              Under hösten 2007 verkade regeringen kraftfullt till stöd för
              demokratirörelsen i Burma. Vi drev inom Europeiska unionen på
              för införandet av verkningsfulla sanktioner, och på svenskt initiativ
              inrättade unionen ett speciellt sändebud till Burma. Det är ett
              arbete med fortsatt hög prioritet.
            </seg>
            <seg n="bf544d40">
              Yttrandefriheten är en grundläggande mänsklig rättighet och en
              förutsättning för att kunna bekämpa alla former av förtryck. Vi
              arbetar målmedvetet för en värld där varje människas åsiktsfrihet
              och rätt att sprida sina tankar garanteras. Regeringen överlämnar
              under våren två skrivelser till riksdagen, dels om mänskliga rättigheter
              i utrikespolitiken, dels om demokrati och mänskliga rättigheter
              i biståndet. I båda dessa redovisas nya initiativ.
            </seg>
            <seg n="7d20583f">
              I alltför många delar av världen är kvinnors frihet, oberoende
              och jämställdhet fortfarande eftersatt. Arbetet med att öka kvinnors
              makt över sina liv har en central ställning i vår politik för
              global utveckling.
            </seg>
            <seg n="311e8699">
              Dagens Europa har sin grund i skyddet för demokrati och respekten
              för de mänskliga rättigheterna. Under 2008 kommer Sverige att
              bygga vidare på denna grund genom vårt ordförandeskap i Europeiska
              rådets ministerkommitté.
            </seg>
            <seg n="d912c996">
              Fria och rättvisa val är en grundläggande princip. OSSE:s valobservatörer
              måste även fortsättningsvis bjudas in utan särskilda villkor.
            </seg>
            <seg n="55c2fb6a">
              Vi ökar våra bidrag till FN:s högkommissarie för de mänskliga
              rättigheterna. Vi ställer kravet att FN:s råd för de mänskliga
              rättigheterna lever upp till förväntningarna och blir ett effektivt
              och starkt organ.
            </seg>
            <seg n="9e01d3bf">
              Vi välkomnar att FN:s generalförsamling på initiativ av Europeiska
              unionen för första gången sedan 1977 har antagit en resolution
              för avskaffande av dödsstraffet.
            </seg>
            <seg n="8380562e">
              Vi har under det gångna året regelbundet markerat vårt stöd i
              samband med manifestationer för HBT-personers rättigheter. Vi
              kommer även i fortsättningen att med engagemang verka för att
              främja respekten för dessa rättigheter.
            </seg>
            <seg n="1a8b8442">
              Mänskliga rättigheter och demokrati ges större vikt i utformningen
              av vårt bistånd.
            </seg>
            <seg n="4a619cfd">
              För det sjätte: I Annapolis åtog sig israeler och palestinier
              för första gången på sju år att försöka nå en fredsöverenskommelse.
              Efter år präglade av våld och hopplöshet finns nu en verklig möjlighet
              till positiv förändring.
            </seg>
            <seg n="8c47edd0">
              Slutstatusförhandlingarna måste leda till en varaktig fred och
              upprättande av en palestinsk stat bestående av Västbanken och
              Gaza. På så sätt främjas också Israels säkerhet liksom säkerheten
              i vårt eget närområde. Vi är beredda att på olika sätt medverka
              till en sådan fredsprocess.
            </seg>
            <seg n="736e9540">
              Vi verkar för att isoleringen av Gaza hävs. Den israeliska bosättningspolitiken
              samt byggandet av separationsbarriären på ockuperat område strider
              mot folkrätten och utgör ett hinder i förhandlingsarbetet.
            </seg>
            <seg n="62613507">
              Israel måste tillåta rörelsefrihet inom och mellan de palestinska
              områdena, vilket är en förutsättning för en fungerande palestinsk
              ekonomi. Det är också ett grundläggande villkor för försoning
              på de palestinska områdena, för palestinsk enighet och uppslutning
              bakom president Abbas förhandlingslinje.
            </seg>
            <seg n="aa835f1f">
              Parterna måste leva upp till sina åtaganden enligt färdplanen
              för fred. Det är centralt att de palestinska myndigheterna fortsätter
              att erkänna Israels rätt att existera och respekterar ingångna
              avtal. Det är ett grundläggande krav att terrorismen måste bekämpas.
              Raketattackerna mot Israel måste upphöra.
            </seg>
            <seg n="31b98d8b">
              Vi ser fortsatt goda möjligheter att fördjupa relationerna med
              Israel. Europeiska unionen måste, som den största givaren till
              palestinierna, spela en mer aktiv politisk roll i kvartetten och
              bistå USA i uppföljningen av parternas åtaganden.
            </seg>
            <seg n="ad0615cd">
              Utvecklingen i Iran är alltjämt oroande. De mänskliga rättigheterna
              fortsätter att kränkas, och yttrandefriheten inskränks.
            </seg>
            <seg n="8f0abba9">
              Vi stöder aktivt implementeringen av FN:s säkerhetsråds resolutioner
              för att förmå Iran att efterleva sina åtaganden enligt icke-spridningsavtalet.
            </seg>
            <seg n="b0b0e358">
              Tendenser till spridning av massförstörelsevapen och uppluckring
              av icke-spridningsregimen, NPT, måste tas på största allvar. En
              värld med fler kärnvapenmakter står närmare ett kärnvapenkrig.
              I en sådan värld är riskerna att dessa vapen hamnar i orätta händer
              också större.
            </seg>
            <seg n="602b31c4">
              Vi står bakom Irak i dess strävan efter stabilitet, säkerhet
              och demokrati. Vi kommer att fortsätta att öka vårt engagemang
              i landet och för landet, bland annat genom att förstärka vår diplomatiska
              närvaro i Bagdad.
            </seg>
            <seg n="cddc760a">
              Vi ger ett omfattande stöd till FN:s insatser i Irak, inklusive
              humanitärt stöd till irakiska flyktingar inom landet eller i andra
              länder.
            </seg>
            <seg n="3507d237">
              För det sjunde: Vi måste konstatera att det inte har varit möjligt
              för FN:s säkerhetsråd att ta ställning till frågan om Kosovos
              framtida status.
            </seg>
            <seg n="c2bb7a3e">
              Den nuvarande situationen är dock ohållbar, och trots folkrättsliga
              komplikationer måste därför Europeiska unionen ta på sig ett särskilt
              ansvar för statusfrågan och statsbyggande i Kosovo. Efter diskussioner
              i Europeiska unionen och efter hörande av Utrikesnämnden kommer
              regeringen inom kort att ta ställning till Sveriges kommande relation
              med Kosovo.
            </seg>
            <seg n="922aa1da">
              Vi strävar efter en så enig och så stark samlad europeisk politik
              i denna process som möjligt. Ett splittrat Europa är ett försvagat
              Europa.
            </seg>
            <seg n="a5032816">
              Vi kommer fortsättningsvis att bidra till det internationella
              engagemanget i Kosovo, inte minst genom vårt deltagande i Kfor.
            </seg>
            <seg n="6f262d14">
              Det är bara genom ett utökat samarbete inom en allt starkare
              europeisk ram som regionens olika utmaningar kan klaras.
            </seg>
            <seg n="a15245f5">
              Det gäller också Serbien. Vi kommer att fortsätta att verka för
              att unionens dörr står öppen för Serbien. Så snart förutsättningar
              för detta föreligger bör Serbien ges status som kandidatland till
              unionen.
            </seg>
            <seg n="3c9e8670">
              Vi fortsätter också vårt starka engagemang för Bosniens utveckling
              och europeiska integration och utvecklar våra relationer också
              med regionens andra länder.
            </seg>
            <seg n="85ab9d8c">
              För det åttonde: Kampen mot olika former av fattigdom är en central
              utgångspunkt för den samlade svenska utvecklingspolitiken.
            </seg>
            <seg n="bb34ddc6">
              Under mandatperioden prioriterar regeringen tre huvudområden:
              demokrati och mänskliga rättigheter, miljö och klimat samt jämställdhet
              och kvinnors roll i utvecklingen.
            </seg>
            <seg n="c0618cad">
              Kvalitet och effektivitet är avgörande för att det svenska utvecklingssamarbetet
              ska uppnå sina mål. Beslutet att fokusera det bilaterala utvecklingssamarbetet
              till färre länder får avgörande betydelse. Sveriges fokus stärks
              på långsiktig fattigdomsbekämpning och ekonomisk tillväxt i framför
              allt Afrika och på reformsamarbetet i forna sovjetstater och sydöstra
              Europa.
            </seg>
            <seg n="59030c2f">
              Vårt engagemang för fred, säkerhet och utveckling i en rad konflikt-
              och postkonfliktländer fördjupas. Sverige förblir starkt engagerat
              för att åstadkomma en demokratisk förändring i flera stater med
              stort demokratiunderskott.
            </seg>
            <seg n="6c0ab6ad">
              Under året har det internationella arbetet med att förstärka
              det handelsrelaterade biståndet fått stor uppmärksamhet vid flera
              internationella möten. På så vis stöder vi utvecklingsländernas
              möjligheter att integreras i den globala ekonomin.
            </seg>
            <seg n="cc924c98">
              Jämställdhet och ökat stöd till kvinnors rättigheter och roll
              i utvecklingen är grundläggande utgångspunkter för effektiv fattigdomsbekämpning
              och hållbar ekonomisk tillväxt. Jämställdhetsperspektivet är därför
              centralt i regeringens Afrikaskrivelse och i den nya AfrikaEU-strategin.
            </seg>
            <seg n="ca6f9c34">
              Vi har också inrättat ett nytt politikområde för reformsamarbete
              i Östeuropa som syftar till att stärka demokrati, rättvis och
              hållbar utveckling samt närmande till EU.
            </seg>
            <seg n="24a996ee">
              Vi har antagit en strategi för vårt multilaterala utvecklingssamarbete.
              Genom prövning av organisationernas relevans och effektivitet
              i förhållande till den svenska utvecklingspolitikens mål utvärderas
              både nivån på stödet och själva urvalet av vilka organisationer
              som får vårt stöd.
            </seg>
            <seg n="aa25e89f">
              Vi ger stora bidrag till Världsbankens fond för de fattigaste
              länderna och Afrikanska utvecklingsbanken. Vi har framgångsrikt
              verkat för att båda bankerna ska öka sitt engagemang i sviktande
              stater samt på klimatområdet. Sverige bidrar under två år med
              närmare 2 miljarder kronor till den globala fonden mot aids, tuberkulos
              och malaria.
            </seg>
            <seg n="878ca71d">
              För det nionde: Att skapa friare handel är en grundläggande komponent
              i vår politik. Detta gäller särskilt i tider då protektionistiska
              strömningar tycks växa i styrka. Regeringen har en nyckelroll
              som pådrivare för att Europeiska unionen ska agera konstruktivt
              i Dohaförhandlingarna. Under våren avgörs det om en uppgörelse
              kan nås.
            </seg>
            <seg n="b000deec">
              Vi fortsätter att verka för att ytterligare förbättra unionens
              inre marknad. Här är det en särskild utmaning att tillvarata tjänstesektorns
              stora potential. Ekonomisk öppenhet är en förutsättning för förstärkt
              konkurrenskraft. Vi arbetar för en Lissabonstrategi som kompletteras
              med en extern dimension.
            </seg>
            <seg n="3251b5a1">
              Vi utvecklar våra relationer inte minst med de växande asiatiska
              ekonomierna men också med andra ekonomier på frammarsch som till
              exempel Brasilien, Mexiko, Korea, Indonesien och Thailand.
            </seg>
            <seg n="64257d5f">
              Med Japan bibehåller och utvecklar vi sedan länge goda och nära
              förbindelser. Europeiska unionens förhandlingar om frihandelsavtal
              med Indien, Sydkorea och Aseanländerna är av stor vikt.
            </seg>
            <seg n="a1d2c874">
              Före årsskiftet lyckades Europeiska unionen förhandla fram provisoriska
              avtal om ekonomiska partnerskap och fri handel med ett stort antal
              länder i Afrika och Karibien. Vi arbetar för att bredda utvecklingsfrämjande
              avtal som ska kunna slutförhandlas under året.
            </seg>
            <seg n="1126a229">
              När det gäller globaliseringens möjligheter och utmaningar kommer
              regeringens globaliseringsråd att löpande ge förslag om hur Sverige
              bör hantera dessa.
            </seg>
            <seg n="75056e40">
              För det tionde: Regeringen lägger stor vikt vid att bryta ned
              de barriärer som tidigare utmärkt den svenska utrikespolitiken.
              Genomförandet av politiken för global utveckling, som innebär
              att regeringen i praktisk handling verkar för samstämmighet mellan
              olika politikområden, syftar i denna riktning. För att redovisa
              det sambandet på olika områden avser regeringen att överlämna
              en skrivelse till riksdagen.
            </seg>
            <seg n="f6e5dbc6">
              Fru talman! Låt mig till dessa tio punkter lägga den alldeles
              självklara betydelse som vi tillmäter utvecklingen av samarbetet
              i Norden och Östersjöregionen. Jag tror att det kan sägas att
              samarbetet i vår del av Europa aldrig har varit närmare och mer
              omfattande i alla fall inte sedan Kalmarunionens mer harmoniska
              dagar.
            </seg>
            <seg n="b9224c41">
              Med utgångspunkt i gemensamma möjligheter och utmaningar har
              vi också inlett ett samarbete som omfattar försvars- och säkerhetspolitiska
              frågeställningar. Vi söker också att på nordisk basis åstadkomma
              kostnadssparande synergier.
            </seg>
            <seg n="fc86c17f">
              Gemensamt med Finland har viktiga steg tagits. Tillsammans med
              Norge och Finland har vi diskuterat främst nya utmaningar och
              möjligheter i de nordligare delarna av vår region. Danmark, liksom
              de baltiska länderna, är lika självklara samarbetspartner i olika
              sammanhang.
            </seg>
            <seg n="cacdc8b2">
              Vi är öppna för ett fortsatt och fördjupat samarbete i hela regionen
              inom det som stundtals kallas den mjuka säkerhetspolitiken, och
              vi ser betydande möjligheter till ett fördjupat samarbete inom
              olika fredsoperationer.
            </seg>
            <seg n="d1d37826">
              Vi är i år ordförande i Nordiska ministerrådet. Vi kommer att
              söka driva miljö- och konkurrensfrågorna. Vi kommer också att
              samarbeta nära med våra baltiska vänner.
            </seg>
            <seg n="576ef5f6">
              Vi arbetar för att en stor sameuropeisk forskningsanläggning,
              European Spallation Source, kommer att byggas i Lund. Vi får därmed
              en unik möjlighet att göra Norden synligare i Europa som en region
              för internationell spetsforskning.
            </seg>
            <seg n="2289ee6d">
              Regeringen har också kraftfullt drivit på för att Europeiska
              unionen under Sveriges ordförandeskap 2009 ska anta en Östersjöstrategi.
              Vi kommer under året att fortsätta den reform av Östersjöstaternas
              råd som regeringen initierade under Sveriges ordförandeskap i
              fjol.
            </seg>
            <seg n="58311356">
              Fru talman! Vi kommer att fortsätta forma en utrikespolitik med
              en strävan efter en bred politisk förankring i denna kammare.
              Vi har alla ett intresse av ett Sverige med en klar röst i Europa
              med ett starkt engagemang för fred, frihet och försoning i vår
              värld.
            </seg>
          </u>
          <note type="speaker" n="cdd66df0">
            Anf. 3 URBAN AHLIN (s):
          </note>
          <u who="urban_ahlin_6f94f1" xml:id="i-da5b0cebbfb47a9b-0" n="3162133b">
            <seg n="21725409">
              Fru talman! Utrikesministern har levererat en mångordig deklaration,
              men de många orden kan inte dölja det faktum att denna utrikesdeklaration
              är ett feghetens dokument som i alla avgörande frågor för de utmaningar
              svensk utrikespolitik står inför i framtiden väjer undan och,
              där Sverige borde stå upp för självklara mänskliga rättigheter
              och demokrati, väljer att hålla tyst. Låt mig få återkomma till
              feghetens dokument lite senare.
            </seg>
            <seg n="b22dd5b2">
              I publiken sitter i dag tolvåriga Ayat. Hon kommer från Irak.
              Hon var åtta år när hon var i Irak. I dag är hon tolv. Hon gick
              ut med fyra av sina syskon i Irak för att leka på ett fält. Hennes
              bror böjer sig ned och plockar upp en substridsdel av ett amerikanskt
              klustervapen. Två av hennes syskon dör omedelbart. De andra två
              syskonen dör senare på sjukhuset. Ayat drabbas av 65-procentiga
              brännskador.
            </seg>
            <seg n="918a36d8">
              Hon sitter i dag på läktaren. Hon ville höra utrikesministern
              berätta om det internationella arbetet för ett förbud mot klustervapen.
              Utrikesdeklarationen nämner det inte med ett ord.
            </seg>
            <seg n="7a4c352f">
              På läktaren sitter representanter för enskilda organisationer
              som Diakonia, Amnesty, Unicef och Svenska Freds tillsammans med
              Ayat för att sätta press på oss politiker att se till att ta bort
              detta avskyvärda vapen.
            </seg>
            <seg n="b9cdfc94">
              Över 90 procent av dem som drabbas av klustervapen är civila.
              40 procent av dem som skadas och dödas av klustervapen är, precis
              som Ayat, barn.
            </seg>
            <seg n="e2871b2e">
              Norges utrikesminister den socialdemokratiske utrikesministern
              har startat något som kallas Osloprocessen, som syftar till att
              ta fram en internationell konvention som förbjuder klustervapen.
              Sveriges regering har varit passiv och gjort allt man har kunnat
              för att se till att definitionen av klustervapen inte ska omfatta
              det svenska klustervapnet, nämligen bombkapsel 90.
            </seg>
            <seg n="e00dfa37">
              Vi socialdemokrater vill i dag tydligt och klart deklarera att
              vi vill ha en internationell konvention som förbjuder klustervapen
              och att den konventionen mer än gärna får vara så bred att den
              omfattar också det svenska klustervapnet bombkapsel 90. Det är
              vårt löfte i dag till de enskilda organisationer som sitter på
              läktaren. Det är vårt löfte i dag till Ayat att hennes arbete
              för att förbjuda klustervapen inte ska vara i onödan.
            </seg>
            <seg n="b81a98d0">
              Om fem dagar är det möte i Wellington om Osloprocessen. Jag är
              nyfiken på att höra utrikesministerns svar. Vad tycker Sverige?
              Är Sverige berett att skriva på en internationell konvention som
              förbjuder klustervapen? Det är fem dagar till Wellingtonmötet.
              Sedan kommer det att ske slutförhandlingar i Dublin, och senare
              i höst kommer konventionen att skrivas under i Oslo. Och jag kan
              garantera er att statsministern kommer att vara tvungen att vara
              där i Oslo och skriva under en internationell konvention. För
              att travestera Kjell-Olof Feldt, som skrev här i kammaren, skulle
              jag tro att Carl Bildt skulle skriva någonting ungefär i stil
              med: Internationella förbud mot klustervapen är ett jäkla skit,
              men nu har de baxat mig ända hit.
            </seg>
            <seg n="92468ea2">
              Så kommer det att bli. Ge Ayat och de enskilda organisationerna
              ett besked i dag: Vad tycker Sverige? Norges utrikesminister tar
              täten.
            </seg>
            <seg n="6209366d">
              En annan fråga, där jag är fullständigt överraskad över att den
              inte nämns och att det inte tas några initiativ, är frågan om
              den kärnvapenupprustning vi ser. Nordkorea har behandlats oerhört
              mycket och stått högt uppe på den internationella dagordningen.
              Utrikesministern brukar berömma sig på sin blogg om att han har
              fantastiska kontakter och deltar i mängder av konferenser utomlands,
              men tydligen har han missat att detta är den fråga som står högst
              på dagordningen.
            </seg>
            <seg n="749581f9">
              Pakistan har val om fem dagar. När det gäller kärnvapen vet ingen
              riktigt vem som har ansvaret för knappen.
            </seg>
            <seg n="717bff88">
              Indien har kärnvapen och har tillsammans med USA utvecklat ett
              avtal som strider mot icke-spridningsavtalet, som utrikesministern
              säger sig värna, där Sverige så småningom måste ta ställning i
              en grupp som kallas Nuclear Suppliers Group om vi tycker att det
              är okej att Indien får ta till sig kunskap om nukleär teknik trots
              att de inte har skrivit under icke-spridningsavtalet.
            </seg>
            <seg n="ba7bf021">
              Hela världssamfundet är engagerat i att hindra Iran att utveckla
              kärnvapen. Vad händer om Iran, denna repressiva regim i Mellanöstern,
              detta eldfängda område, skaffar sig kärnvapen? Det är naturligtvis
              oerhört lätt att se konflikten med Israel, som också är en kärnvapenmakt
              i Mellanöstern. Men vad alltför få inser är att det kommer att
              leda till en kärnvapenupprustning där länder som Egypten, Saudiarabien
              och kanske också Jordanien genast skulle vilja skaffa sig kärnvapen
              om Iran gör det.
            </seg>
            <seg n="dc6fadac">
              Men i allt detta håller utrikesministern tyst. Inga initiativ
              tas. Och då är Sverige det land som i årtionden har varit ledande
              just när det gäller kärnvapennedrustningen. Jag tror att många
              med mig har känt en stolthet när vi har sett Rolf Ekéus vara FN:s
              vapeninspektör i Irak. Jag tror att vi alla har känt en stolthet
              när vi såg Hans Blix gå in i FN:s säkerhetsråd och med lite skrynklig
              kavaj men med oförvitlig ämbetsmannakänsla redovisa vad han kommit
              fram till när han jagade massförstörelsevapen i Irak.
            </seg>
            <seg n="9645ec06">
              Allt detta riskerar att försvinna. Carl Bildt jagar hellre Sipri,
              det fredsforskningsinstitut i Sverige som har bäst kompetens på
              det här området och som faktiskt var en gåva från Sveriges riksdag
              när vi firade 150 år av fred. Där skär Carl Bildt ned på stödet
              i stället.
            </seg>
            <seg n="10308a14">
              Det förvånar mig att Carl Bildt är passiv. Han brukar ju tala
              om sin nära vänskap med Henry Kissinger. Henry Kissinger har tillsammans
              med ett antal andra amerikaner skrivit artiklar om att det är
              dags att vi nu börjar nedrusta. Det finns nämligen ingen annan
              lösning på den kärnvapenupprustning som sker i Mellanöstern och
              Asien. Vi behöver en vision om en kärnvapenfri värld, skriver
              Henry Kissinger tillsammans med andra. Vid två tillfällen har
              han gjort detta. Carl Bildt berättar på sin blogg om att han brukar
              åka runt och vara på konferenser överallt. Vad är skälet till
              att du inte tar ett initiativ till att bjuda hit Henry Kissinger
              och de andra och föra en diskussion om hur vi tar det konkreta
              stegen för att nå visionen om en kärnvapenfri värld? Det är ju
              ändå din kompis. Man kan väl ändå säga att han är en själsfrände
              till dig, och han är inte längre bort än ett telefonsamtal.
            </seg>
            <seg n="ea1a51d5">
              Norges utrikesminister Jonas Gahr Støre, som är socialdemokrat,
              har om några veckor en stor konferens som handlar just om hur
              vi tar de konkreta stegen framåt för att nå visionen om en kärnvapenfri
              värld. Se vilken skillnad det kan vara om man har en socialdemokratisk
              eller en moderat utrikesminister!
            </seg>
            <seg n="8c2a3feb">
              Låt mig ta upp två andra utrikespolitiska frågor som står på
              dagordningen. Den ena är Afghanistan. Opiumproduktionen ökar.
              Terrorattentaten ökar. Situationen ser allvarlig ut. Sverige har
              soldater i Afghanistan. Vi har ett långsiktigt åtagande i Afghanistan,
              och vi har ett ansvar för ett PRT.
            </seg>
            <seg n="866651b5">
              I Norge har Jonas Gahr Støre, den socialdemokratiske utrikesministern,
              förra veckan presenterat en bred strategi för Norges insatser.
              Jag satt själv på läktaren i Stortinget och lyssnade på den över
              en timme långa redogörelsen för hur Jonas Gahr Støre tyckte att
              Norge ska agera i Afghanistan. Det var en utmärkt redogörelse
              som handlade om att Norge säger nej till amerikanska påtryckningar
              om att sända fler soldater. Vi ökar i stället vårt bistånd till
              750 miljoner, sade Jonas Gahr Støre. Vi ser till att få ett bättre
              och effektivare arbete, för vi behöver vinna människors hjärtan
              i Afghanistan för att lösa uppgiften, fortsatte han.
            </seg>
            <seg n="c07722ad">
              I Sverige springer försvarsministern omkring och säger: Ja, ja
              vi ska skicka fler soldater, jag ska åka på Natomöten i Vilnius
              eller i Bukarest och jag ska försöka leverera vad jag kan! Riksdagen
              här har krävt av Carl Bildt att han ska återkomma till riksdagen
              med en bred, samlad strategi för vårt arbete i Afghanistan. Om
              detta hörs inget ännu. Vilken skillnad det kan vara om det finns
              en moderat utrikesminister eller en socialdemokratisk utrikesminister!
            </seg>
            <seg n="170d8d7c">
              Den andra frågan är Mellanöstern. Det är dags att tala klarspråk,
              vänner. Om Annapolis och slutstatusförhandlingarna ska lyckas
              måste högre krav ställas på Israel. Att öka bosättningarna mitt
              under fredsförhandlingarna är ett hån mot alla de människor som
              försöker åstadkomma fred i Mellanöstern. Att inte ta bort vägspärrarna
              och göra det möjligt för palestinierna att leva ett drägligt liv
              är ett hån mot fredsprocessen. Att folkrättsvidrigt sätta upp
              en mur på ockuperat område är ett hån mot dem som försöker skapa
              fred i Mellanöstern. Kraften måste nu inriktas på att se till
              att Israel gör ordentliga åtaganden för att skapa en dynamik i
              fredsprocessen.
            </seg>
            <seg n="7d251a87">
              Vi har begått mängder av misstag. När Hamas vann valet var EU
              där och pekade finger och sade: Nej, nej om fel parti vinner kommer
              EU att isolera er! När palestinierna samlades i en samlingsregering
              drev vi socialdemokrater kravet att regeringen här skulle utveckla
              ett samarbete med den palestinska samlingsregeringen. Men nej,
              man ville inte ha en dialog med Hamas. Låt mig gärna säga att
              jag inte delar Hamas politiska värderingar. Jag ogillar deras
              gärningar. Men de är en realitet på marken i Mellanöstern. De
              går inte att tänka bort. De är en del av både lösningen och problemet.
            </seg>
            <seg n="7e4be53e">
              Även här har den norske socialdemokratiske utrikesministern Jonas
              Gahr Støre vågat gå före. Han var snabb med att ta en dialog med
              den palestinska samlingsregeringen. Fortfarande, än i dag, för
              den norska regeringen samtal med Hamas. Det tycker jag är bra.
              Diplomati handlar nämligen om att man ska kunna samtala och föra
              dialog även med sin värsta fiende. Sverige behöver ta initiativ.
              Tänk vilken skillnad det ändå är om man har en moderat eller en
              socialdemokratisk utrikesminister!
            </seg>
            <seg n="7bd629b0">
              Vad var det då som var fegheten i dokumentet? Naturligtvis är
              det att Carl Bildt vill ställa sig som de mänskliga rättigheternas
              främsta försvarare. Inte med ett ord nämner han att de mänskliga
              rättigheterna förtrycks i Ryssland, att pressfriheten beskärs
              och att journalister har svårare att arbeta. Han fick frågan efter
              valet i Ryssland där han stod på den svenska ambassaden: Är Putin
              en demokrat? Vad blev då svaret från Carl Bildt? Jo, det blev
              att han inte uttalar sig om personer. Är det någon som tror att
              han skulle ha sagt likadant om han fått frågan: Är Lukasjenko
              en demokrat? Är Mugabe en demokrat? Är Castro en demokrat? Men
              när det gäller Ryssland viker vi undan.
            </seg>
            <seg n="da2c4c46">
              Vi viker undan västerut också. Vi har följt en fruktansvärd rapportering
              från USA, där administrationen säger att skendränkningar är en
              acceptabel förhörsmetod. Carl Bildt borde i dag ha tagit chansen
              att inte leverera feghetens dokument. Han borde ha vågat sjunga
              solo där det råder en bedövande tystnad och säga att det är skamligt
              att det finns chefer i den amerikanska administrationen som tycker
              att skendränkningar är ett ansvarsfullt sätt att sköta förhör
              på. Det är fruktansvärt ett feghetens dokument.
            </seg>
          </u>
          <note type="speaker" n="7c9ae1d3">
            Anf. 4 HANS LINDE (v):
          </note>
          <u who="hans_linde_3886bf" xml:id="i-b1410bcbd17461c1-0" n="1f3d78b0">
            <seg n="dfa37a0b">
              Fru talman! Sverige ska vara en röst för fred, frihet och försoning.
              Så brukar det heta i deklarationerna. Man skulle lätt kunna tro
              att det råder en allmän enighet om mänskliga rättigheter i riksdagen.
              Men bortom regeringens deklarationer finns en praktik där den
              så kallade rösten för fred, frihet och försoning i stort sett
              bara hörs så länge det ligger i regeringens ekonomiska och politiska
              intresse.
            </seg>
            <seg n="786cb700">
              Vi ser hur den borgerliga regeringen har olika måttstockar, och
              ibland inga måttstockar alls, för mänskliga rättigheter beroende
              på var, av vem och med vilka motiv de kränks. Så länge brotten
              begås av USA och dess allierade möts de av tystnad, ursäkter eller
              bortförklaringar. När brotten begås av USA:s fiender används de
              för att försvara folkrättsbrott, ockupation och isolering.
            </seg>
            <seg n="a0417fc4">
              Jag kan erkänna att Vänsterpartiet inte har ett fläckfritt förflutet
              när det gäller mänskliga rättigheter. Det har funnits tider då
              vi har ursäktat brott mot mänskliga rättigheter och förminskats
              deras betydelse. Men vi har lärt av vår historia. Kubas stora
              sociala framsteg kan till exempel inte kompensera för landets
              inskränkningar av press- och mötesfrihet.
            </seg>
            <seg n="e36e4708">
              Det finns inte några sammanhang eller omständigheter som kan
              ursäkta brott mot de mänskliga rättigheterna. Terrorattackerna
              den 11 september ursäktar inte USA:s blodbesudlade ockupation
              av Irak och Afghanistan. Kassamraketerna från Gaza gör inte Israels
              övergrepp mindre avskyvärda. Sveriges ekonomiska intressen i Kina
              ger inte statsrådet frikort att okritiskt dricka cocktail med
              diktaturens företrädare.
            </seg>
            <seg n="618fbe29">
              Den lärdomen har Vänsterpartiet dragit. Frågan är när den borgerliga
              regeringen ska göra detsamma, för det är bara att konstatera att
              den borgerliga regeringen i dag begår samma misstag och i vissa
              fall värre än dem som vi i Vänsterpartiet har lagt bakom oss.
            </seg>
            <seg n="2bf50b27">
              Fru talman! Den dubbla bokföringen för mänskliga rättigheter
              blir kanske som tydligast i regeringens Mellanösternpolitik. Dagens
              debatt sker i ljuset av den alltmer alarmerande humanitära katastrofen
              på Gazaremsan, orsakad av Israels urskillningslösa isolering.
              1,5 miljoner människor hålls fångna i fattigdom, hopplöshet och
              misär.
            </seg>
            <seg n="3b255d26">
              Två av de 1,5 miljoner Gazabor som drabbas av Israels blockad
              är Muhammad al-Shanti som är två och ett halvt år och hans lillebror
              Mustafa, 16 månader. De har båda cystisk fibros, vilket innebär
              att slemkörtlarna i lungor och magtarm-kanal inte fungerar. Det
              är en sjukdom som alltför ofta leder till en för tidig död.
            </seg>
            <seg n="66a4b82f">
              Muhammad och Mustafa behöver regelbunden och kvalificerad vård,
              vilket de inte kan få på Gazaremsan. De har därför varit tvungna
              att en gång i månaden resa till ett sjukhus i Jerusalem. Men sedan
              september har Israel inte en enda gång beviljat inresetillstånd,
              och Muhammads och Mustafas tillstånd förvärras nu snabbt.
            </seg>
            <seg n="24138d5d">
              Dessa pojkars öde klär av propagandan från Israel och deras allierade.
              Hur kan dessa pojkar hållas ansvariga för raketbeskjutningen mot
              Israel? På vilket sätt blir Israel säkrare genom att Muhammad
              och Mustafa förvägras livsavgörande sjukvård?
            </seg>
            <seg n="88dd853e">
              Men när en av världens militära supermakter genomför en kollektiv
              bestraffning av ett helt folk säger den svenska regeringen att
              man ser goda möjligheter att bygga ut relationerna med Israel.
            </seg>
            <seg n="af02ec9f">
              Israel har valt en politik av övergrepp och folkrättsbrott, en
              politik som bara förtjänar fördömanden. EU:s handelsavtal med
              Israel borde nu rivas upp, den svenska militärattachén i Tel Aviv
              kallas hem och det svenska militära samarbetet med Israel upphöra.
              Allt annat är ett svek ett svek mot det palestinska folket, men
              också ett svek mot de mänskliga rättigheterna. Nu om någonsin
              är det hög tid för en internationell bojkott av staten Israel.
            </seg>
            <seg n="49e16132">
              Tyvärr är Israel bara ett exempel bland många. I Västsahara har
              ännu en förhandlingsrunda avslutats, där Marocko uppbackat av
              sina allierade i Europa och Nordamerika kunnat förvägra det västsahariska
              folket rätten att avgöra sin egen framtid. Sverige borde liksom
              Afrikanska unionens medlemsländer erkänna Västsahara och sätta
              press på Marocko att bidra till en fredlig lösning. Men i stället
              skrev Sveriges nuvarande handelsminister i somras att ett stöd
              till västsahariernas rätt att avgöra sin egen framtid skulle vara
              att propagera för en kommunistisk gerillaregim. Mycket tydligare
              än så kan inte brott mot de mänskliga rättigheterna ursäktas.
            </seg>
            <seg n="f629c5d2">
              Fru talman! Turkiet har genom sina attacker i norra Irak, irakiska
              Kurdistan, och genom sina öppna trakasserier mot den kurdiska
              minoriteten i Turkiet slagit in på en väg som borde leda bort
              från EU-medlemskap. Men arresteringen av DTP:s partiledare Nurettin
              Demirtaş tillsammans med andra ledande kurdiska politiker och
              Turkiets oförmåga att hantera, än mindre erkänna, folkmordet på
              armenier, assyrier/syrianer, kaldéer och pontier möts av en förvånande
              flathet från den svenska regeringen. Är det detta som Carl Bildt
              kallar en accelererande reformprocess? Sverige borde i stället
              erkänna folkmordet 1915, tydligt fördöma Turkiets attacker i norra
              Irak irakiska Kurdistan och tydligt fördöma de trakasserier som
              regimen gör sig skyldig till mot de etniska och religiösa minoriteterna.
            </seg>
            <seg n="057aec98">
              I Somalia har den etiopiska ockupationen, gömd bakom omvärldens
              tystnad och ointresse, lagt grunden för den kanske mest allvarliga
              humanitära katastrofen och krisen i dagsläget. I den internationella
              kontaktgruppen för Somalia, där Sverige ingår, skulle vårt land
              ha kunnat vara en tydlig röst mot Etiopiens ockupation och för
              fred i Somalia. Men det är någonting som den borgerliga regeringen
              under Carl Bildts ledning väljer bort.
            </seg>
            <seg n="65953747">
              Facklig organisering är en mänsklig rättighet må så vara att
              regeringen även på detta område väljer tystnaden. Det är en grundläggande
              rättighet att få organisera sig på sin arbetsplats, en rättighet
              som alltför många förvägras. I Colombia mördades 78 fackliga aktivister
              2006. På Filippinerna stämplades samma år fackliga ledare som
              statens fiender, och 33 fackliga aktivister mördades. I Indonesien
              avskedades 2006 tusentals arbetare på grund av sitt fackliga engagemang,
              men det glömmer regeringen bort när man talar om Indonesien som
              en ekonomi på frammarsch. Handelspolitiken måste gå hand i hand
              med arbetet för fackliga och mänskliga rättigheter.
            </seg>
            <seg n="b2ea1927">
              Fru talman! Regeringens engagemang för demokrati verkar bara
              gälla så länge demokratier fattar rätt beslut. Förhållandet till
              en demokratiskt vald regering i Mellanöstern är ett sådant exempel.
              Vi ser även på andra områden hur man väljer att köra över demokratiskt
              fattade beslut när man inte gillar utfallet.
            </seg>
            <seg n="257a7c21">
              Genom de europeiska partnerskapsavtalen med Afrika försöker Sverige
              tillsammans med övriga EU påtvinga Afrika ett handelsavtal som
              afrikanerna aldrig velat ha. I Världsbanken och Internationella
              valutafonden IMF understöder Sverige att fattiga länder i Afrika,
              Asien och Latinamerika påtvingas privatiseringar, inte sällan
              av vatten, och avregleringar. Att befolkningen i flera av dessa
              länder i demokratiska val röstat fram en helt annan politik tar
              den svenska regeringen inte mycket notis om. Uppenbarligen är
              det så att de svenska ekonomiska och politiska intressena väger
              så mycket tyngre än respekten för demokratin.
            </seg>
            <seg n="2d595a13">
              En regering som menar allvar med att vara en röst för fred kan
              inte samtidigt exportera krigsmateriel till krigförande stater,
              diktaturer och länder där det förekommer grova brott mot de mänskliga
              rättigheterna.
            </seg>
            <seg n="2f19ea8c">
              Till den instabila diktaturen Pakistan kommer Sverige att exportera
              flygburna radarsystem, finansierade med svenska krediter på 17
              miljarder svenska kronor. Svenska skattemedel har gått rätt in
              i den vitryska och den israeliska krigsindustrin genom Sveriges
              import av krigsmateriel från dessa länder. Det säger en del om
              engagemanget för demokrati i Vitryssland. Inom ramen för den pågående
              Osloprocessen har Sverige motverkat ett totalt förbud mot klustervapen
              för att säkra framtiden för våra egna svenska klusterbomber, bombkapsel
              90, trots att vi vet att 98 procent av offren för klustervapen
              är civila. Sådant är det borgerliga fredsengagemanget.
            </seg>
            <seg n="eb2aa754">
              Fru talman! Kvinnors rätt till arbete, makt över sina egna kroppar
              och inflytande över sina samhällen är mänskliga rättigheter. Maktordningen
              mellan män och kvinnor präglar politik och samhällsliv världen
              över. I den polska staden Płock står nu en gynekolog tillsammans
              med en sjuksköterska och två män åtalade för sammanlagt 26 aborter.
              I Nicaragua försöker regeringen tysta kvinnorörelsen. USA motarbetar
              genom The Mexico City Policy kvinnors rätt till abort och preventivmedel.
              Detta är en politik som enligt världshälsoorganisationen WHO resulterar
              i att 400 kvinnor och flickor dör varje dag i osäkra och illegala
              aborter.
            </seg>
            <seg n="0201acf2">
              Varje beslut, handelsavtal och fredsbevarande insats kommer att
              påverka män och kvinnor på olika sätt utifrån deras positioner
              i samhället. Men i en 23-sidig utrikespolitisk deklaration får
              jämställdhetsfrågorna bara bisatser. Kvinnornas rättigheter har
              med den borgerliga regeringen blivit en fråga om biståndspolitik,
              inte en fråga om mänskliga rättigheter. Det är bara att konstatera
              att den borgerliga utrikespolitiken är en utrikespolitik av män,
              om män och för män. Det är hög tid att utrikespolitiken upphör
              att vara en frizon från jämställdhetsanalys.
            </seg>
            <seg n="9f9f413d">
              I ett sjuttiotal länder är samkönade relationer förbjudna, i
              nio belagda med dödstraff. Att kunna få uttrycka sin sexualitet
              eller könsidentitet utan att drabbas av förföljelse, diskriminering
              och trakasserier är en grundläggande mänsklig rättighet. Men återigen
              ser vi ett område där regeringens engagemang knappast imponerar.
              Och det kanske inte är så förvånande. En utrikesminister som inte
              kan stå upp mot diskriminering av oss HBT-personer här i Sverige
              och inte kan stå upp för en könsneutral äktenskapslagstiftning
              här i Sverige kommer knappast heller att vara en utrikesminister
              som tar strid för HBT-personers rättigheter i Uganda, Indien och
              Nigeria.
            </seg>
            <seg n="78fc2d28">
              Fru talman! Friheten får vänta för Muhammad och Mustafa al-Shanti
              och Gazas hårt prövade befolkning. Den får vänta för de fackliga
              aktivisterna i Indonesien, Mellanösterns kurder, kvinnorna i Polen,
              HBT-personer i Nigeria och alla andra miljoner människor som inte
              får plats på borgerlighetens utrikespolitiska agenda. Nu är det
              dags att sätta punkt för den väntan. Nu är det hög tid att Sverige
              i praktiken, inte bara i retoriken, blir ett land som står upp
              för mänskliga rättigheter, demokrati, fred och frihet.
            </seg>
            <seg n="e55d4c63">
              Men då krävs en ny regering. Då krävs en ny utrikespolitik.
            </seg>
          </u>
          <note type="speaker" n="d49b0030">
            Anf. 5 BODIL CEBALLOS (mp):
          </note>
          <u who="bodil_ceballos_1a35e5" xml:id="i-137d9b8e2eb371d1-0" n="d59520d2">
            <seg n="4fe44090">
              Fru talman! Under förra årets utrikespolitiska debatt talade
              både utrikesministern och jag om klimatpanelens då nyss utkomna
              rapport. Därefter har klimatpanelen tillsammans med Al Gore fått
              Nobels fredspris.
            </seg>
            <seg n="6040734b">
              Jag uppehöll mig länge kring frågan om gasledningen i Östersjön.
              Åtminstone tidigare var Carl Bildts uppfattning snarast att gasledningen
              är av godo, medan Miljöpartiet menar att det inte är långsiktigt
              hållbart att byta ut ett fossilt bränsle, kol, mot ett annat fossilt
              bränsle, gas. Jag vill därför tacka miljöministern för att han
              under gårdagen tillbakavisade den ansökan som kommit och för att
              han ställer krav på en korrekt genomförd miljökonsekvensbedömning
              med alternativa dragningar och nollalternativ.
            </seg>
            <seg n="8ffc5e5c">
              Fru talman! Jag kan börja med att konstatera att jag kan instämma
              väldigt mycket i det som både Urban Ahlin och Hans Linde har sagt
              här i talarstolen. Det bådar naturligtvis gott inför framtiden.
            </seg>
            <seg n="2f3c63d6">
              I mina tre anföranden kommer jag att tala en hel del om både
              klimat och orsaker till konflikter. Flera av mina partikamrater
              kommer sedan att fylla på med ytterligare frågor om till exempel
              Lissabonfördraget, IsraelPalestina-konflikten, Tchad, klustervapen,
              nedrustning och IndienPakistanAfghanistan. Men jag vill börja
              med att kommentera ett antal punkter i utrikesministerns anförande.
            </seg>
            <seg n="5edeee01">
              Min spontana tanke när jag hör utrikesministern är att det han
              säger visar att Sverige på den internationella arenan blir alltmer
              bundet av den gemensamma utrikes- och säkerhetspolitiken och att
              det är en utveckling som regeringen ser som positiv. Det är stort
              fokus på vad som är bra för Sverige och Europa även när det handlar
              om andra delar av världen, lite av ett vi-och-de-perspektiv med
              andra ord.
            </seg>
            <seg n="37957b0a">
              En annan frågeställning reser meningen Sverige är militärt alliansfritt.
              Är, säger ministern, det vill säga i dag. Vad blir det i morgon?
              Ministern talar om att vi inte kommer att stå passiva och titta
              på om något annat EU-land blir angripet. Vad menar ministern?
              Kan vi ändå säga att vi är alliansfria?
            </seg>
            <seg n="0c7c0bbe">
              Ministern säger att planering pågår för att vi inom EU under
              2011 också ska kunna bidra med en snabbinsatsstyrka motsvarande
              Nato Reaction Force och att vi i nära samarbete med Finland prövar
              möjligheten att delta i Natos motsvarande snabbinsatsstyrka. Då
              inställer sig frågan om den planeringen redan pågår tillsammans
              med Finland, ett annat land, innan frågan först har förankrats
              här i riksdagen eller i Försvarsberedningen.
            </seg>
            <seg n="99bd971a">
              Jag utgår från att det kommer att förankras brett bland riksdagens
              partier om Sverige ska ingå i den styrkan. Tidigare var det bara
              ett parti, Folkpartiet, som drev frågan aktivt. Kommer kanske
              regeringen vid Bukarestmötet i april att anmäla att Sverige ska
              delta i Natos snabbinsatsstyrka? Det vill jag ha svar på av utrikesministern.
            </seg>
            <seg n="020ca3b7">
              En annan reflexion är att vi ska ingå i en Tchadstyrka som inte
              är välkommen, precis som tidigare med Darfur, och som inte kommer
              att ses som en neutral part i konflikten på grund av Frankrikes
              deltagande. Varför går EU med på att en så stor del kommer från
              Frankrike när mottagarlandet inte vill det?
            </seg>
            <seg n="a0b0f34b">
              Fru talman! Det är inte alltid så roligt att få rätt, särskilt
              inte när erkännandet kommer så sent att det är svårt att rätta
              till problemet. Jag är ändå glad att vi, de gröna i världen, inte
              längre blir utskrattade när vi talar om klimatpåverkan. Rättare
              sagt blir vi det inte överallt i världen. I många länder är medvetenheten
              fortfarande oerhört låg om vad som håller på att ske. I vissa
              länder har presidenten eller regeringen eller båda förnekat att
              klimatet håller på att förändras, till exempel i det land som
              per capita släpper ut allra mest växthuspåverkande gaser i hela
              världen.
            </seg>
            <seg n="46a88274">
              Utrikesministern säger att regeringen fäster stor vikt vid relationerna
              till tre länder utanför EU, nämligen USA, Kina och Indien. Jag
              konstaterar att det rör sig om två av de länder vars koldioxidutsläpp
              är störst i hela världen, plus ett land med hög ekonomisk tillväxt
              och en växande medelklass där utsläppen också förväntas öka stort
              i takt med att allt fler har råd att köpa världens billigaste
              bil som ska kosta omkring 16 000 kronor.
            </seg>
            <seg n="bb9c19c4">
              USA har under många år lett utsläppsligan, både per capita och
              som enskilt land, men har nu passerats av Kina, även om Kina per
              person fortfarande ligger relativt lågt. USA ligger fortfarande
              kvar som god tvåa. Men när det gäller koldioxidligan är det knappast
              en merit att ligga högt på listan.
            </seg>
            <seg n="43e0b2e7">
              Kina leder också en annan liga där det inte heller är en merit
              att ligga högt. Kina är det land som verkställer klart flest dödsdomar
              i hela världen, följt av Iran. Regeringen värnar de mänskliga
              rättigheterna, säger ministern. Det innefattar också rätten till
              liv. Har ministern kanske glömt det, eller glömmer vi det bara
              i de fall där det finns ekonomiska intressen inblandade?
            </seg>
            <seg n="5126ddb4">
              Fru talman! Jag tänkte under dagens inlägg här i kammaren passa
              på att rikta mig också till ambassadörerna som sitter på läktaren.
              Det är inte varje dag man har chansen att tala till hela världen
              samtidigt så jag gör det nu.
            </seg>
            <seg n="a0ffb8b0">
              Med anledning av det jag nyss har sagt vill jag därför säga till
              USA:s ambassadör att det är dags att byta politik, inte klimat.
              Jag var på FN:s generalförsamling i två veckor under hösten och
              blev chockad över de höga energiförlusterna i New York, ett oerhört
              energiineffektivt samhälle. Det är dags att också USA tar solidariskt
              ansvar för klimatet och samarbetar med andra länder. Ni har en
              enorm miljöskuld att betala tillbaka.
            </seg>
            <seg n="12a7607c">
              Jag vill uppmana Kina och Indien att inte begå samma misstag
              som vi begått när vi byggt upp våra samhällen. Om ni som är så
              många miljoner människor, när vi vet att klimatpåverkan går så
              fort, fortsätter att satsa på klimatfientliga investeringar och
              fossila bränslen går vi mot en ännu högre temperaturökning än
              två grader. Det kan undvikas om ni hoppar över den smutsiga tekniken
              och investerar i ren teknik redan nu.
            </seg>
            <seg n="8c67e257">
              Jag vill också säga till alla ambassadörer från de länder där
              dödsstraffet fortfarande inte är avskaffat att dödsstraff inte
              hör hemma i ett modernt samhälle.
            </seg>
            <seg n="f891f8ec">
              Fru talman! Utrikesministern säger att Europa måste upp till
              bevis när det gäller att leva upp till sina ambitioner i klimat-
              och energipolitiken. Detta kommer att ställa våra samhällen inför
              stora krav.
            </seg>
            <seg n="c57bb21c">
              Häromdagen kom en ny forskningsrapport som visar att 25 procent
              av isen har försvunnit vid Nordpolen det senaste året. Det är
              alltså mycket mer än FN:s klimatpanel förutsett, och det beror
              på att klimatpanelen utgår från det forskarna är överens om, minsta
              gemensamma nämnare med andra ord. Den har inte beräknat issmältningen
              och inte heller att permafrosten tinar, vilket leder till ökade
              utsläpp av metangas och diverse annat som inte finns med i rapporten.
            </seg>
            <seg n="7c39b3e8">
              Allt fler forskningsrapporter visar dock att konsekvensen av
              det som nu håller på att ske kan bli ännu värre. Om vi inte anstränger
              oss blir det kanske bara råttorna som kan bo kvar på den här planeten
              i framtiden. Jag håller därför fullständigt med utrikesministern
              om att Europa måste upp till bevis.
            </seg>
            <seg n="d79741d3">
              I EU-länderna är medvetenheten om klimatpåverkan ofta låg, trots
              att vi har ett gemensamt åtagande att minska våra utsläpp. Europeiska
              miljöbyrån ger ut rapporter om tillståndet i våra länder och hur
              långt vi har nått. Enligt den senaste rapporten från november
              2007 är det många länder som inte är på rätt spår för att nå målen
              enligt Kyotoprotokollet. Det handlar i EU-15 om Österrike, Danmark,
              Grekland, Irland, Italien, Portugal och Spanien. Att Österrike,
              Danmark och Italien har svårt att nå målen är mer förståeligt
              eftersom de alla utgår från minskningsmål. Men att de övriga inte
              gör det är desto mer alarmerande eftersom de faktiskt hade en
              tillåten ökning på mellan plus 13 och plus 27 procent. De nya
              medlemsländerna klarar sig alla bra.
            </seg>
            <seg n="848e9e5c">
              Det här är alltså nuläget. Men EU-länderna har också vissa förväntningar
              på sig att uppnå målen. De som enligt beräkningarna inte kommer
              att nå målet är Danmark som har minus 21 procent som utgångspunkt,
              Italien som har minus 6,5 procent och Spanien som hade plus 15
              procent och som enligt Europeiska miljöbyrån ligger 41 procent
              från att nå målet plus 15. Hur är det möjligt? Nu vet jag att
              Spanien har antagit ett 80-punktsprogram för att komma till rätta
              med sina problem, men jag tvivlar på att det kommer att räcka.
            </seg>
            <seg n="4305db41">
              När man sedan tittar på utsläpp per person i länderna och jämför
              1990 och 2005 ser man att det finns ett antal länder som ökat
              sina utsläpp. Det är Portugal, Italien, Spanien, Österrike, Grekland,
              Irland, Malta, Slovenien och Cypern. Jag tycker att det är ofattbart
              att rika länder ökar sina utsläpp när vi faktiskt vet vad som
              håller på att hända på vår planet. Och vi vet att det är vi som
              har ställt till problemen. Även en del av Sydeuropas utsläpp är
              det faktiskt vi som står för när vi är där och turistar och inte
              tar ansvar för våra egna gärningar.
            </seg>
            <seg n="ebed1f33">
              Men de värsta syndarna i Europa är alltså i huvudsak de länder
              som kommer att drabbas värst av klimatpåverkan. Om temperaturen
              kring år 2030 är 57 grader högre på sommaren än i dag i Sydeuropa
              får det naturligtvis konsekvenser för både människor och miljö.
              Hur kommer ett ändrat klimat att slå mot medborgarna och ekonomin?
              Kommer vi att åka till Medelhavsländerna för att turista i den
              hettan, eller är det vi här i norr som kommer att vara turistparadiset
              i framtiden? Hur kommer det att gå med livsmedelsförsörjningen
              i Sydeuropa? Är det Grönland, som i dag planerar för storskalig
              produktion av till exempel broccoli eftersom klimatet medger det,
              som är den nya producenten, eller vem blir det?
            </seg>
            <seg n="a6386fd3">
              Min nästa uppmaning är en mycket kraftig sådan till EU-ländernas
              ambassadörer. Det handlar om att man inte är solidarisk mot de
              länder i världen som drabbas allra värst av klimatförändringen,
              i många fall på vår grannkontinent Afrika, särskilt inte när vi
              stoppar dem som lyckas ta sig därifrån och till Europa. Med en
              ökad ökenutbredning får vi också ökad migration. Det är inte solidariskt
              med vare sig dem som lever nu eller kommande generationer i era
              egna länder och inte heller mot övriga EU-länder att fortsätta
              att investera i till exempel motorvägar, som bara leder till ökade
              utsläpp, i många fall genom att dessutom använda våra gemensamma
              strukturfondsmedel och sedan räkna med att vissa andra länders
              minskade utsläpp ska uppväga de egna. Jag vill inte vara med och
              betala en enda krona till för ökade utsläpp. Jag är gärna med
              och finansierar investeringar som gynnar klimatet, inte tvärtemot.
              Det är dags att alla tar ansvar. Det ska inte gå att åka snålskjuts.
            </seg>
            <seg n="d444f93d">
              Fru talman! Utrikesministern nämnde mötet mellan EU och Afrikanska
              unionen liksom det kommande mötet mellan EU och Latinamerika som
              hålls i Peru i maj. Temat för mötet är miljö och hållbar utveckling,
              som ministern påstår att Sverige ska vara drivande i. Jag undrar
              varför vi då inte skickar vår statsminister till toppmötet, som
              många andra länder gör. Är inte mötet viktigt nog eller kan han
              kanske inte klimat- och miljöfrågorna? I sådana fall kanske vi
              kan fråga Maria Wetterstrand. Hon kan dem väl. En regering som
              vill vara ledande inom miljö och klimat måste också visa det,
              inte bara säga det och sedan hänvisa till hur man driver frågorna
              i EU.
            </seg>
            <seg n="b4320cbc">
              När vi nu har hamnat i Latinamerika kan vi fortsätta med Brasilien,
              som regeringen ingått ett avtal om alternativa bränslen med. Produktion
              av bioenergi kan hjälpa länders befolkningar att ta sig ur fattigdom,
              men det kan också leda till precis det motsatta, i synnerhet om
              det i stället för att ge arbetstillfällen åt lokalbefolkningen
              importeras arbetskraft utifrån och inte minst om produktionen
              konkurrerar med livsmedelsförsörjningen. Odlingarna kan också
              späda på klimatproblemen när regnskog skövlas för att ersättas
              med sockerrörsodlingar, palmolja etcetera. Häromdagen visades
              ett program om hur Stora Ensos fabrik i Brasilien har lett till
              en förgiftad miljö och sämre tillvaro för lokalbefolkningen både
              där och här företaget lägger ned verksamhet i till exempel Norrsundet.
            </seg>
            <seg n="183fa280">
              De ekonomiska partnerskapsavtalen som utrikesministern betecknar
              som en framgång ses inte heller lika positivt av alla berörda.
              Jag menar att flera av länderna känner sig tvingade att skriva
              på eller inte vill skriva på. För vem är de avtalen en framgång
              för oss eller för dem?
            </seg>
          </u>
          <note type="speaker" n="cdbf3839">
            Anf. 6 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-0c6b60e843eb4184-1" n="55a67217">
            <seg n="27926942">
              Fru talman! Jag hoppas att få möjlighet att också återkomma till
              Bodil Ceballos. Det var ett seriöst inlägg som förtjänar ett seriöst
              svar.
            </seg>
            <seg n="b80e3c7b">
              Men först vill jag säga några ord om Urban Ahlin. Hans taktik
              för dagen var högsta möjliga tonläge. Det kan kanske finnas förklaringar
              till att han väljer det just nu. Jag lyssnade på hans anförande
              det gjorde jag, och det ska man göra. Där fanns inget om Afrika.
              Asien existerade inte. Latinamerika har han inte upptäckt. Europeiska
              unionen var borta. Klimatfrågan saknade intresse. Säkerhetspolitiken
              var obefintlig. Uttrycket fattigdom nämndes inte. Tchad och Darfur
              var borta.
            </seg>
            <seg n="c6883e73">
              Urban Ahlin lät meddela tre saker, nämligen att Carl Bildt borde
              tala med Henry Kissinger, att Urban Ahlin själv vill tala med
              Hamas och att han har varit i Oslo. Det är ungefär så man kan
              sammanfatta. Det var mycket skrik men rätt lite substans.
            </seg>
            <seg n="06fe142b">
              Urban Ahlin är normalt en skicklig, saklig och duglig politiker
              som kan det han talar om, men förklaringen till detta ska väl
              mer ses i det interna tumult vi har sett i socialdemokratin under
              de senaste veckorna. Det har funnits risk för att den gode Urban
              skulle få respass och ersättas av någon annan. Då höjer han tonläget,
              glömmer världen, och så blir det som det blir. Vi beklagar, Urban,
              att du tvingades till detta skådespel.
            </seg>
            <seg n="0dbdec47">
              Men jag har några synpunkter i alla fall. Jag har sett klustervapen.
              Jag har sett bomberna i Kosovo. Det var ingen bombning jag applåderade.
              Jag tror att Urban gjorde det. Jag vet vilket lidande som följer
              när barn plockar upp dessa gamla rostiga vapen som aldrig borde
              ha använts. De borde aldrig ha fällts som vanliga bomber, och
              de borde aldrig ha fällts som klusterbomber. Jag accepterar aldrig
              att man kan döda humant på ett sätt och döda inhumant på ett annat
              sätt. Jag vill ha bort dessa vapen.
            </seg>
            <seg n="b010c83e">
              En sak ska vara tydlig. Det var inte Sverige som bombade i Kosovo.
              Det var inte Sverige som sköt klusterraketer i Irak. Det var inte
              Sverige som bombade i Libanon. Urban vill bedriva någon billig
              polemik mot svensk försvarspolitik och vapen som anskaffas av
              en högerregering. Det hjälper ingen i Kosovo, det hjälper ingen
              i Irak och det hjälper ingen i Libanon. Vi ska ta bort vapnen
              från dem som använder dem. Vi ska ta bort de vapen som orsakar
              lidande. Sluta med skådespel! Ägna dig åt den FN-förhandling som
              påverkar dem som faktiskt använder de vapen som orsakar oacceptabelt
              inhumant lidande! Det är så som realistisk utrikes- och nedrustningspolitik
              bedrivs och nedrustnings- och rustningskontroll i övrigt.
            </seg>
            <seg n="101b1d1d">
              Jag brukar ofta tala och jag får ibland kritik om vad som är
              det största hotet som mänskligheten står inför. Då förväntas jag
              säga att det är klimatfrågan. Jag säger inte det. Jag säger att
              det är hotet om kärnvapenspridning.
            </seg>
            <seg n="8e73f1b3">
              Kanske huvuddelen av oss som är i denna kammare fortfarande kommer
              att gå till våra respektive gravar utan att ha upplevt ett kärnvapenkrig,
              men jag tror, ärligt talat, att om vi inte får stopp på kärnvapenspridningen
              kommer våra barn inte att få leva i en sådan värld. Därför måste
              vi få stopp på detta.
            </seg>
            <seg n="27067533">
              För några år sedan fanns 70 000 kärnvapenstridsspetsar i arsenalerna
              runt om i världen. I dag är det 26 000. Det är framsteg, men det
              räcker inte. Jag tror att det finns hyggliga förutsättningar jag
              har talat med Henry Kissinger om detta, Urban för att gå ned ytterligare
              en bra bit i numerären under kommande år. Men det viktigaste är
              ändå att förhindra att det kommer nya Iran och de som kan komma
              efter.
            </seg>
            <seg n="817c52ab">
              Det står för dem som lyssnar på och läser utrikesdeklarationen,
              men där framgår att vi förebereder nya initiativ. Det handlar
              om provstoppsavtalet. Det handlar om att multilateralisera kärnbränslecykeln.
              Det handlar inte om att bannlysa avtalet med Indien. Jag talade
              häromdagen med IAEA:s chef el-Baradei. Han var mycket tydlig och
              sade att det var fråga om ett winwin -avtal för både klimatpolitiken
              och nedrustningspolitiken. Vi ska pröva det i sina detaljer, men
              i grunden gör el-Baradei och jag samma bedömning. Urban Ahlin
              står på någon annan populistisk flygel som jag tror kommer att
              göra mer skada än nytta. Vi kommer att prioritera insatser mot
              spridning av kärnvapen.
            </seg>
            <seg n="eadda9ab">
              Sedan var det frågan om Mellanöstern. Det är riktigt att jag
              inte talar med Hamas. Men jag talar med den israeliska ledningen,
              och jag talar med den palestinska ledningen. Vi kan tycka vad
              vi vill om det. Men om jag skulle ägna mig åt att tala med Hamas
              skulle jag inte kunna tala med den israeliska ledningen, och jag
              skulle inte heller kunna tala med den palestinska ledningen. Jag
              skulle kunna tala för något möte någonstans i Sverige, men jag
              skulle vara helt borta från varje form av inflytande i fredsprocessen
              i Mellanöstern. En sådan politik tänker jag inte föra.
            </seg>
            <seg n="41fb0216">
              Hamas ska förr eller senare in i denna process. En fredsprocess
              måste omfatta fredsprocessens fiender på både den palestinska
              och den israeliska sidan. Men den svenska utrikespolitikens uppgift,
              den europeiska utrikespolitikens uppgift, är att föra parterna
              närmare varandra. Parterna är Israels regering och den palestinska
              myndigheten. Dem talar vi med, mer än tidigare svenska regeringar.
              Vi har bättre och mer förtroendefulla relationer, och vi har större
              möjligheter till inflytande. Vi kanske syns mindre på barrikaderna
              med Hamas. Det är smällar man får ta i livet om man ska ha inflytande.
            </seg>
            <seg n="1b36f989">
              Hans Linde sade åtskilliga saker som jag faktiskt höll med om
              men som jag tycker är delvis intäckta. En del gäller kvinnors
              rättigheter. Sedan finns en del där vi har delade meningar. I
              en del frågor har han velat markera. Vi lämnar dem.
            </seg>
            <seg n="159fa95a">
              Bodil Ceballos lyfte fram klimatfrågan. Det är ingen hemlighet
              att det är en starkt prioriterad fråga för denna regerings utrikespolitik.
              Det är riktigt att statsministern inte kommer att åka till mötet
              med de latinamerikanska länderna. Det kommer jag att göra. Det
              är ett starkt bakslag, men så kan det vara. Vi hade Brasiliens
              president här, och vi slöt ett viktigt avtal.
            </seg>
            <seg n="b895ddab">
              Statsministern åker till Kina och Japan. Det ingår i förberedelserna
              för klimatfrågan. Det är där många av de stora utmaningarna ligger.
              Vi förbereder också saker jag ska inte gå händelserna alltför
              långt i förväg när det gäller Indien. Att låsa upp dessa frågor
              och dialogen med USA är nyckeln till den så högt prioriterade
              klimatöverenskommelsen.
            </seg>
            <seg n="a57398a7">
              Säkerhetspolitiken måste vara med tack, Bodil! Vi kan inte föra
              seriösa diskussioner i Sveriges riksdag utan att över huvud taget
              beröra säkerhetspolitiken. Det är riktigt att vi diskuterar med
              Finland om deltagande i Natos snabbinsatsstyrka. Detta är inget
              principiellt nytt steg. Vi står under Natokommando i Kosovo, och
              vi står under Natokommando i Afghanistan. Den brutala realiteten
              är att vi behöver fler fredsinsatser i olika delar av världen.
              Det kan vara i Tchad, på Balkan, i Afghanistan, Mellanöstern,
              Kongo eller någon annanstans. Ibland kan det vara under FN-befäl,
              ibland under EU-befäl och ibland under Natobefäl. Vi är och vill
              vara en fredsmakt, och vi ska vara öppna för att vara med överallt.
              Vi vill inte stänga några dörrar till fredsinsatser. Sedan har
              vi begränsade ekonomiska och andra möjligheter att vara med på
              olika ställen, men jag vill inte stänga några dörrar till att
              delta i några fredsinsatser nästan oavsett under vilken flagg
              dessa förs. Men det konkreta ställningstagandet, Bodil Ceballos,
              ligger fortfarande i Sveriges riksdag. Så ska det förbli under
              denna regering.
            </seg>
          </u>
          <note type="speaker" n="1075b79c">
            Anf. 7 URBAN AHLIN (s):
          </note>
          <u who="urban_ahlin_6f94f1" xml:id="i-da5b0cebbfb47a9b-1" n="3162133b">
            <seg n="ebc4942e">
              Fru talman! Nu fick Ayat och de enskilda organisationerna sitt
              svar på frågan om klustervapen. Det handlar om att vi ska hålla
              oss fast vid en FN-process som kräver enhällighet och fortsätta
              att förminska och förlöjliga den norske utrikesministerns initiativ
              i Osloprocessen. Carl Bildt stod här i maj 2007 och sade att det
              säkert är möjligt att Östtimor, Maldiverna och Vatikanstaten kan
              komma överens om hur man ska avskaffa klustervapen, men det påverkar
              ingenting i realiteten.
            </seg>
            <seg n="96ac5701">
              I dag har den norske utrikesministern bortåt 140 länder med sig
              i en process som dessutom tar beslut genom majoritetsomröstning.
              Jag vågar lova utrikesministern att vi kommer att få ett kraftfullare
              förbud mot klustervapen i Osloprocessen än genom CCW i FN.
            </seg>
            <seg n="72700cf3">
              Vi ställde en fråga till utrikesministern: Har Sverige för avsikt
              att ta beslut om att hänga med till Wellington och Dublin och
              till slut baxa sig ända till Oslo i höst för att skriva under
              den internationella konventionen? På detta blev det inte något
              svar.
            </seg>
            <seg n="36620c21">
              Om jag hade haft 30 minuter på mig som Carl Bildt skulle jag
              också ha hunnit med att göra en exposé över hela världen. Men
              nu har väljarna sett till att vi har den ordning vi har, och det
              innebär att jag har tolv minuter på mig. Därför måste jag naturligtvis
              koncentrera mitt budskap på det som är viktigt.
            </seg>
            <seg n="db29eaa4">
              Nedrustning är viktigt, utrikesministern. Vi saknar fortfarande
              de nödvändiga initiativen vad gäller kärnvapennedrustning. Du
              talar väl, men handlingen saknas. Jag och Mona Sahlin har i dag
              presenterat ett tolvpunktsprogram för en snabb offensiv på den
              svenska sidan som kan dras i gång ganska snabbt för att få i gång
              en nedrustning som ger resultat och där visionen är en kärnvapenfri
              värld. Läs det gärna.
            </seg>
            <seg n="3045c039">
              Carl Bildt försöker få det till att jag skulle vara en oansvarig
              politiker. Han har naturligtvis redan läst dagens Svenska Dagbladet
              och kollat upp vad vi föreslår. Så kommer han med den deal som
              USA och Indien har gjort och tar hjälp av el-Baradei och de andra.
              Men vad har vi socialdemokrater sagt? Det finns naturligtvis stora
              fördelar med att göra en sådan överenskommelse med Indien, för
              Indien kommer inte under några förhållanden att skriva under icke-spridningsavtalet.
              Det förstår vi också, och det kanske kan vara rimligt att man
              får in Indien under internationella normer och villkor. Men vi
              ställer från Socialdemokraternas sida ett villkor för att gå med
              på den uppgörelsen, nämligen att om Indien gör en ny provsprängning
              ska det nukleära samarbetet omedelbart upphöra. Jag är väldigt
              nyfiken på att få höra Carl Bildts syn på detta, för det är något
              som diskuteras även i den amerikanska kongressen. Du har ju en
              del kontakter där.
            </seg>
            <seg n="12953e9f">
              Sedan vill jag tala om Natos snabbinsatsstyrka. Jag lyssnade
              på nyheterna i morse, där Sten Tolgfors oroade sig för att försvaret
              inte har kapacitet och inte kan leverera en budget som är i ordning,
              att NBG kostar för mycket och att man inte har någon aning om
              det hela beror på bakomliggande underskott eller om de internationella
              insatserna kostar för mycket. Sedan kommer man hit och får höra
              att utrikesministern lägger på försvaret ytterligare en uppgift:
              Nordic Battle Group 2011 och dessutom Natos snabbinsatsstyrka.
            </seg>
            <seg n="e583c863">
              Vi socialdemokrater säger nej till detta. På den föregående sidan
              i utrikesdeklarationen står det att man letar efter ett brett
              samråd i säkerhetspolitiken, och på s. 4 levererar utrikesministern
              en idé om att vi ska vara med i Natos snabbinsatsstyrka. Svaret
              från Socialdemokraterna är nej. Vi tycker att försvaret just nu
              har betydligt angelägnare uppgifter att lösa. Se till att fixa
              försvarets ekonomi! Se till att skapa en kapacitet för det vi
              redan har bundit upp oss för. Jag vill dessutom tillägga att vi
              socialdemokrater står obevekligen fast vid att Sverige ska vara
              militärt alliansfritt.
            </seg>
            <seg n="3a5e1646">
              Tchad är en insats som vi har diskuterat mycket här i kammaren.
              Den började med att franska medier, politiker och militärer trodde
              att Sverige skulle vara en ledande nation och skicka delar av
              Nordic Battle Group. Så åkte utrikesministern ned till öknen och
              konstaterade att det inte verkade vara något för oss. Det hela
              slutade med att vi skickar en amfibiegrupp, som nu åker i väg.
              Det är en amfibiegrupp som egentligen har varit avsatt för att
              åka till stora sjöregionen, men nu skickar vi dem till öknen i
              stället. Det är inget fel på det. Det är dugliga soldater som
              nu har fått träna om. I stället för att åka med båtar får de nu
              åka med andra fordon. Det är dugliga soldater vi skickar.
            </seg>
            <seg n="c743313c">
              Det är en viktig insats. Den är på många sätt en alldeles utmärkt
              insats som EU gör för att skydda flyktingar här. Den här insatsen
              är av nöden. Vi vill inte på något sätt orsaka problem för den.
              Vi tycker att det är väsentligt att den kommer i väg och att den
              genomförs. Men det måste understrykas att det finns ett problem,
              nämligen att det är en väldigt stor fransk kontingent som vi åker
              med. Frankrike har en kolonial historia i Tchad. Frankrikes president
              Sarkozy gick ut väldigt olyckligt och sade att man stöder Déby
              och är beredd att med militära medel slå tillbaka rebellerna för
              att skydda presidenten i Tchad. Enligt tidningsrapporter är det
              på det sättet, Carl Bildt.
            </seg>
            <seg n="cc3c7ecb">
              Jag talade med Jan Eliasson om just detta i går. Det var olyckligt
              att Déby drog ut så långt på den säkerhetsrådsresolution som kom.
              Där har vi ett bekymmer, tycker jag. Det är viktigt att vi hela
              tiden i samarbetet med Frankrike betonar att vår insats ska bygga
              på neutralitet. Vi tar inte ställning för någon sida i konflikten.
              Sudan har sina rebellgrupper, Tchad har sina rebellgrupper och
              det finns en massa proxys och kriminella gäng. Vi väljer inte
              sida. Neutraliteten är oerhört väsentlig.
            </seg>
            <seg n="2a97eb61">
              Jag är också lite nyfiken på att höra något om gasledningen.
              Jag läste Sydsvenska Dagbladet, som tyckte att det var en utmärkt
              möjlighet för utrikesministern att ta fram en utrikespolitisk
              utmaning för Sverige. Jag skulle gärna vilja höra utrikesministerns
              syn på den rysk-tyska gasledningen genom Östersjön.
            </seg>
          </u>
          <note type="speaker" n="ec6338f4">
            Anf. 8 HANS LINDE (v):
          </note>
          <u who="hans_linde_3886bf" xml:id="i-b1410bcbd17461c1-1" n="1f3d78b0">
            <seg n="482a2037">
              Fru talman! Dagens debatt visar med önskvärd tydlighet att bakom
              retoriken är klyftan stor i svensk utrikespolitik, detta trots
              den retoriska tuppfäktningen mellan Ahlin och Bildt. Ingen som
              lyssnar på den här debatten behöver tveka om var Vänsterpartiet
              står: Vi är i dag en tydlig röst för en konsekvent politik för
              demokrati, mänskliga rättigheter och varje folks rätt till nationellt
              självbestämmande. Detsamma kan knappast sägas om regeringen.
            </seg>
            <seg n="426c225f">
              Jag måste säga att frågetecknen är många när det gäller var socialdemokratin
              står och vart man är på väg. Urban Ahlins uppskruvade retorik
              till trots har Socialdemokraterna i utrikesutskottet inte presenterat
              en enda reservation i utrikespolitiken sedan valet 2006. I omröstning
              efter omröstning har socialdemokratin och de fyra borgerliga partierna
              röstat identiskt i denna kammare, och då har man röstat om klustervapen,
              om Afghanistan och om Palestina. Men jag är inte knusslig. Om
              Urban Ahlin och Socialdemokraterna i dag vill ansluta sig till
              oppositionen mot regeringens utrikespolitik är man hjärtligt välkommen.
              Men fram till dess detta sker är det ett faktum att det här i
              kammaren är Vänsterpartiet som leder oppositionen mot den borgerliga
              utrikespolitiken.
            </seg>
            <seg n="7291f38b">
              Fru talman! Låt mig tala om säkerhetspolitik. USA:s så kallade
              krig mot terrorismen är på väg mot totalt nederlag. Freden i Afghanistan
              och Irak blir alltmer avlägsen för varje dag som går, i takt med
              att våldet eskalerar och övergrepp läggs till övergrepp. I land
              efter land ser vi hur en växande fredsopinion har tvingat fram
              nya regeringar som dragit tillbaka sitt stöd. Sedan det USA-ledda
              anfallet på Irak 2003 har 17 av de deltagande länderna tagit hem
              sina trupper. Nu väntar vi på att även Danmark och Australien
              ska ta hem sina.
            </seg>
            <seg n="649df54d">
              Men i Sverige har den socialdemokratiska regeringens undfallenhet
              inför USA:s folkrättsbrott förbytts till ett direkt stöd under
              den nuvarande regeringen. När nu två av fyra amerikanska presidentkandidater
              kräver ett trupptillbakadragande försvarar Sveriges regering reservationslöst
              den amerikanska ockupationen. Vad händer om Obama eller Clinton
              vinner valet? Kommer Carl Bildt då ensam att stå kvar och kräva
              en fortsatt amerikansk ockupation av Irak?
            </seg>
            <seg n="0a338a71">
              Av de 21 stater som medverkade i ockupationen av Irak är det
              13 som importerar vapen från Sverige. Till sommaren ska svenska
              ambassader öppnas i Kabul och Bagdad. Det är ett tydligt sätt
              att ge legitimitet åt den ordning som bombats fram av USA och
              dess allierade. Inför USA:s användning av tortyr, utomrättsliga
              arresteringar, hemliga fängelser och den övergreppskantade jakten
              på så kallade terrorister är Sverige i dag tyst, skrämmande tyst.
              Som tur är har vi sett att regeringar som slår in på den vägen
              inte blir särskilt långlivade.
            </seg>
            <seg n="73ae0931">
              Fru talman! Steg för steg fasas nu den svenska självständiga
              utrikespolitiken och alliansfriheten ut. Allt mindre av svensk
              utrikespolitik avgörs i den här kammaren eller ens i Sverige.
              Svensk utrikespolitik har alltmer blivit en politik som består
              i att förmedla direktiv från Washington och Bryssel. Carl Bildt
              håller effektivt på att bortrationalisera sitt eget jobb.
            </seg>
            <seg n="41b0a8d2">
              Nu ska den svenska representationen vid Natohögkvarteret i Bryssel
              uppgraderas till att bli en egen ambassad. Sverige ska ansluta
              sig till Natos snabbinsatsstyrka. Lägg till det dagens tydliga
              besked, att Sverige ska vara en drivande kraft bakom en militär
              upprustning i Europa! Det är en tydlig utveckling som Vänsterpartiet
              starkt motsätter sig.
            </seg>
            <seg n="68e58e98">
              Sveriges alliansfrihet och självständiga utrikespolitik har tjänat
              oss väl och har goda möjligheter att tjäna oss väl även under
              en lång tid framöver.
            </seg>
            <seg n="ecac590b">
              Vi ser att regeringens politik är en politik som slår sönder
              förutsättningarna för att vara en tydlig röst för frihet, demokrati
              och mänskliga rättigheter. För med vilken trovärdighet kommer
              Sverige att stå upp för demokrati och mänskliga rättigheter så
              länge regeringen tyst sluter upp bakom ockupation och anfallskrig?
            </seg>
            <seg n="428843d2">
              Låt mig också, fru talman, nämna någonting om en av de frågor
              som diskuterats mest här, nämligen frågan om klustervapen.
            </seg>
            <seg n="b5e2fa07">
              Det är positivt att den svenska regeringen vill ha ett internationellt
              förbud, men samtidigt säger Carl Bildt att de svenska klustervapnen
              ska vara kvar. Med vilken trovärdighet kommer Sverige att kunna
              åka ut i Osloprocessen och kräva ett internationellt förbud? Man
              kräver att länder som Israel och länder på Balkan och USA ska
              avskaffa sina klustervapen samtidigt som man säger att vi här
              i Sverige ska ha kvar våra egna. Det är inte en politik som kommer
              att ge Sverige trovärdighet i arbetet med att avskaffa klustervapnen.
            </seg>
            <seg n="8dd83a13">
              Fru talman! Det blir alltmer tydligt att den borgerliga utrikespolitiken
              inte hade varit möjlig att försvara utan ett stort mått av nyspråk.
              Plundring av ett lands naturresurser beskrivs som demokratisering.
              Ockupation är befrielse. Hemliga fängelser är ett försvar av de
              mänskliga rättigheterna. Krig är fred.
            </seg>
            <seg n="4fa5e2c2">
              Det är ett nyspråk som skulle ha imponerat på Storebror i George
              Orwells bok 1984 . I dag är syftet, precis som i boken, att begränsa
              individens tankefrihet, förhindra oss att tänka tanken att en
              annan utrikespolitik är möjlig. Men jag har ett löfte till den
              här kammaren i dag. Så länge som det finns vänsterpartister i
              den här kammaren, så länge Vänsterpartiet sitter i riksdagen,
              kommer det att finnas en tydlig kraft för alliansfrihet, för en
              självständig svensk utrikespolitik och för en tydlig militär nedrustning
              i världen.
            </seg>
          </u>
          <note type="speaker" n="8b5b61f5">
            Anf. 9 BODIL CEBALLOS (mp):
          </note>
          <u who="bodil_ceballos_1a35e5" xml:id="i-137d9b8e2eb371d1-1" n="d59520d2">
            <seg n="973e99eb">
              Fru talman! Ambassadörer! Carl Bildt säger att det är kärnvapenspridningen
              som är det största hotet mot mänskligheten. Det går på tvärs med
              det som Försvarsberedningen kom fram till i sin omvärldsanalys
              i december 2007. Den viktigaste säkerhetspolitiska utmaningen
              är klimatfrågan, säger man där. Det är också en moderat ordförande.
            </seg>
            <seg n="f06bfb3e">
              Trots detta fortsätter vi att rusta upp. Vi slåss mot varandra
              i stället för mot vår gemensamma fiende, klimatpåverkan.
            </seg>
            <seg n="180a24ed">
              År 2006 hade de militära utgifterna ökat till 1 204 miljarder
              dollar. Det är en 37-procentig ökning de senaste tio åren, och
              den beror till stor del på krigen i Irak och Afghanistan.
            </seg>
            <seg n="f470107c">
              År 2006 stod 15 länder med de högsta kostnaderna för 83 procent
              av de totala. Även i det fallet ligger USA och Kina högt på listan.
            </seg>
            <seg n="a1de9d7f">
              Vapenexporten av större konventionella vapen ökade med nästan
              50 procent. USA och Ryssland ledde den ligan mellan 2002 och 2006
              och stod för ca 30 procent var. Största köparna var Kina och Indien.
              På tio-i-topp-listan för köpare fanns också fem länder i Mellanöstern.
            </seg>
            <seg n="35fe8f02">
              Om man jämför de siffrorna med hur mycket som investeras i fred
              eller fattigdomsbekämpning i världen blir snedfördelningen väldigt
              uppenbar.
            </seg>
            <seg n="3c741898">
              Om klimatpåverkan är den viktigaste säkerhetspolitiska utmaningen
              och vi tittar på konflikternas orsak runt om i världen ser vi
              att de i många fall har en mycket klar gemensam nämnare.
            </seg>
            <seg n="880e34ed">
              I de flesta större konflikter är de fossila bränslena inblandade
              på ett eller annat sätt, inte minst i de pågående krigen i Mellanöstern.
              Och eftersom hela det moderna samhället är uppbyggt kring konsumtion
              av energi har de oljeproducerande länderna kunnat skapa stora
              rikedomar, åtminstone i de fall de själva får ta del av vinsterna
              i stället för att stora multinationella bolag lägger vantarna
              på pengarna.
            </seg>
            <seg n="77ea7587">
              Kontrollen över oljan och gasen är för vissa länder så viktig
              att de är villiga att gå i krig för att nå den, även om orsaken
              brukar sägas vara någon annan. Tänk om de hade minskat sitt oljeberoende
              i stället! Det hade varit både ekonomiskt lönsamt och konfliktförebyggande.
            </seg>
            <seg n="0fec3e08">
              De stora kunderna är ju vi i den rika delen av världen, vi som
              för att kunna leva det bekväma liv som vi har vant oss vid kräver
              mer och mer av våra regeringar och politiker och som många gånger
              då det är dags att gå till val röstar mer efter vad vår egen plånbok
              vill än i solidaritet med den planet vi lever på.
            </seg>
            <seg n="4a6d86db">
              Jag tänker på vinden och solen. Och vågorna rullar ständigt in
              mot land. Vinden och solen är gratis. Ren energi finns naturligt
              i alla länder, mer eller mindre, beroende på var i världen det
              handlar om.
            </seg>
            <seg n="0a1b675b">
              Flödande och förnybara energislag kan ersätta användningen av
              fossila bränslen och samtidigt höja levnadsstandarden för miljarder
              människor på vår jord. Ren energi smutsar inte ned. Sol, vind
              och vågor leder inte till krig. Vem skulle vilja invadera ett
              land för att ta till vara solinstrålningen när man lika gärna
              kan göra det på hemmaplan?
            </seg>
            <seg n="36d3d674">
              Men även om det låter enkelt att byta de fossila bränslena mot
              ren energi finns det så mycket pengar inblandade i olje-, kol-
              och gasbranschen att det därför blir nästan omöjligt.
            </seg>
            <seg n="f6e41269">
              Vad händer med de länder som har byggt sina ekonomier på produktion
              av fossila bränslen? Vad händer med de storbolag i branschen som
              har tusentals anställda runt om i världen? Och vad händer med
              alla de länder och bolag som har stor produktion och export av
              vapen eller stora arméer?
            </seg>
            <seg n="a6d45453">
              Är en vapentillverkare intresserad av fred när man tjänar mer
              på krig? Är en oljeproducent intresserad av alternativa bränslen,
              när det finns så mycket pengar i oljan?
            </seg>
            <seg n="016394a7">
              Frågan vi i stället borde ställa oss är vad som händer om dessa
              länder och bolag inte ställer om sina ekonomier till andra produktioner
              i stället. Rika länder och rika bolag har råd att satsa på utveckling
              av andra energislag och ligga i framkant i stället för att släpa
              benen efter sig och hålla fast vid bränslen som vi vet leder bakåt
              i stället för framåt. Den nya ekonomiska och hållbara tillväxten
              finns i ren energi, och den skapar inte konflikter.
            </seg>
            <seg n="266f32ac">
              Fru talman! Ambassadörer! FN:s klimatpanel säger att det är till
              90 procent säkert att det är människan som är upphovet till klimatförändringen
              och att den största boven är de fossila bränslena.
            </seg>
            <seg n="a59f957b">
              Redan 1897 beräknade en svensk forskare, Svante Arrhenius, den
              temperaturhöjning som skulle bli följden av förbränningen av fossila
              bränslen. Trots denna hundraåriga kunskap har världen tuffat på
              som vanligt och låtit den ekonomiska tillväxten vara ledstjärna
              i utvecklingen utan någon som helst tanke på att en ekonomisk
              ohållbar tillväxt i stället kan leda till precis det motsatta.
              I dag ser vi hur den här ekonomiska tillväxten utan ansvar för
              miljön i stället har lett oss till en värre global krissituation
              än vi någonsin tidigare stått inför. Och skulden är vår. Det är
              vi i den rika världen som har skott oss på andras bekostnad.
            </seg>
            <seg n="50d304b3">
              Vi har en enorm miljöskuld att betala tillbaka. UNDP räknar med
              att vi behöver 86 miljarder dollar för att klara en klimatanpassning
              i fattigare länder, utöver det bistånd som redan utlovats och
              som ska gå till fattigdomsbekämpning. De som drabbas värst är
              nämligen människor i fattigare länder som inte har bidragit till
              utsläppen.
            </seg>
            <seg n="9855ff94">
              Skulden till klimatpåverkan är alltså vår. Ansvaret för att betala
              tillbaka är också vårt. Vi måste hjälpa de fattigare länderna
              att inte begå samma misstag som vi har gjort när vi har byggt
              upp våra ekonomier.
            </seg>
            <seg n="1a8ed4b9">
              Vi är 6,5 miljarder människor på den här jorden. Varje individ
              är precis lika mycket värd och har samma rätt till ett värdigt
              liv. Vi människor i den rika världen har inte företräde.
            </seg>
            <seg n="6ac3f476">
              Om alla skulle använda lika mycket fossila bränslen som vi gör
              behövs det flera planeter till, och det har vi inte.
            </seg>
          </u>
          <note type="speaker" n="b3f4e21f">
            Anf. 10 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-4207903cd38928a0-0" n="58afe356">
            <seg n="c77ddf8e">
              Fru talman! Det finns de som hävdar att det inte skiljer mycket
              mellan den förra och den nuvarande regeringen vad gäller utrikespolitiken.
              Jag delar inte den åsikten.
            </seg>
            <seg n="6848c5d9">
              Sveriges röst är i dag tydligare också utanför den här kammaren
              än vad den har varit på länge. Vi har en regering som har klivit
              ned från läktaren för att verkligen påverka, en regering som vill
              att Sverige inte bara ska prata utan faktiskt också handla för
              frihet, fred och försoning.
            </seg>
            <seg n="c750c46a">
              Utrikesminister Carl Bildt har tidigare redogjort för regeringens
              utrikespolitik i tio punkter. Jag kan bara instämma.
            </seg>
            <seg n="face5a7f">
              Miljoner och åter miljoner människor lever i dag i väpnade konflikter
              eller politisk instabilitet i klimatförändringens spår. Varje
              år tvingas mer än 35 miljoner överge sina hem till följd av krig,
              brottslighet, politisk oro och naturkatastrofer.
            </seg>
            <seg n="34263ee5">
              I dag kan vi se bilder från andra länder. I morgon kan det vara
              våra barn, du och jag som visas på nyheterna.
            </seg>
            <seg n="1b92d709">
              Naturkatastrofer är i dag fem gånger vanligare än vad som var
              fallet för 30 år sedan.
            </seg>
            <seg n="a7aba783">
              Sveriges utrikes- och säkerhetspolitik ska inte reduceras till
              stolta fördömanden och tal här i kammaren. Vi ska ta vår del av
              ansvaret för att åstadkomma en förändring som blir hållbar ekologiskt,
              ekonomiskt och socialt.
            </seg>
            <seg n="ff3eb1c9">
              Vi ska ta vara på våra unika möjligheter och göra det för att
              vi är övertygade om alla människors lika värde och universella
              rättigheter. Vi ska göra det fortsatt militärt alliansfritt men
              i samverkan, såväl med Nato som andra, inte minst våra nordiska
              grannar och EU inom ramen för FN-stadgans principer. Vi ska inte
              göra det av egennytta för till exempel försvaret utan för att
              hävda och stärka frihet, fred och försoning och därmed hållbar
              utveckling.
            </seg>
            <seg n="894d86d4">
              Fru talman! Vi känner blott en värld, vår unika blå planet, vårt
              gemensamma hem. Det finns de som räds globaliseringen och vill
              stänga dörren mot övriga världen, låtsas som att det inte angår
              oss när människor tvingas fly för sina liv, när barn säljs som
              soldater för att mätta en hungrande mun eller får se föräldrar
              och anhöriga dö till följd av aids och andra sjukdomar.
            </seg>
            <seg n="1c4b73d9">
              När kvinnor och barn utsätts för systematiska våldtäkter, när
              marken som ska ge föda föröds av torka och översvämningar eller
              när det handlar om politisk oro angår det oss. Humanitärt, självklart,
              men också för att det påverkar oss alla förr eller senare. Där
              mänskliga rättigheter förtvinar eller trampas på växer ilska och
              våld till nya konflikter.
            </seg>
            <seg n="6e8c076e">
              När den ekonomiska utvecklingen leder till ekologisk stress,
              utarmning eller ödeläggelse följer oro, ilska, våld och nya konflikter.
              Världen angår oss alla.
            </seg>
            <seg n="5890e824">
              Här finns fantastiska möjligheter men också otroliga utmaningar.
              Sverige ska föra en politik för global hållbar utveckling. Vi
              ska göra det konsekvent och över alla politikområden, inte bara
              mellan vissa. Därigenom ökar både effektiviteten och den samlade
              insatsen.
            </seg>
            <seg n="5b48f0ac">
              Vi ska ha modet att gå före men också insikten om att vi måste
              fokusera. Sverige har visat att ekonomisk utveckling och minskad
              klimatpåverkan går att förena. Sverige har visat att det är möjligt
              att förena ekonomisk tillväxt med bistånd långt utöver de 0,7
              procent av bni som världens rika länder enats om för att nå millenniemålen.
            </seg>
            <seg n="60932d35">
              Låt oss nu också visa att vi kan göra skillnad för Afrikas utveckling.
              För att nå verklig förändring där liksom på klimatområdet måste
              vi både våga tänka nytt och förmå fler att göra mera.
            </seg>
            <seg n="88fef7f1">
              För Centerpartiet är det självklart att arbeta inom EU för att
              nå längre än i dag. Vi välkomnar det nya fördraget och vill se
              att EU nu förmår motsvara alla förväntningar som finns på unionen
              som en utrikes- och säkerhetspolitisk kraft för hållbar utveckling,
              frihet, fred och försoning.
            </seg>
            <seg n="dfa991b9">
              Vi skulle på samma sätt välkomna en reform av FN som gör att
              vi kan stärka dess förmåga att handla. I stället för att det ska
              bli en starkare röst för staters rättigheter krävs en starkare
              röst för universella mänskliga rättigheter, inte minst då de flesta
              konflikter och krig som pågår sker inom stater.
            </seg>
            <seg n="cefb476d">
              Människor som är fria, som får möjlighet att växa och förverkliga
              drömmar i stället för att leva i sina mardrömmar, förmår flytta
              berg. Exemplen genom historien är många. Över hälften av världens
              befolkning lever i länder där frihet saknas eller är begränsad.
              När Burmas munkar gick i täten för demonstrationstågen på Rangoons
              gator bar de bud om förändring.
            </seg>
            <seg n="86ecc973">
              Där som på så många andra ställen möts kraven på frihet av rädslor,
              hårdare restriktioner och försök att bygga högre murar för att
              både stänga inne och ute människor. Men inga murar kan stänga
              inne människors frihetslängtan. De kommer alltid att brytas upp.
            </seg>
            <seg n="15339cee">
              Frihet och fred kan bara långsiktigt utvecklas utifrån respekt
              för mänskliga fri- och rättigheter. Många hävdar att stabiliteten
              hotas av ökad frihet och försvarar ingrepp med detta. Men långsiktig
              stabilitet lika lite som demokrati kan byggas genom diktat eller
              över en natt. Det måste växa underifrån via ett starkt civilt
              samhälle och en rättsstat som fungerar lika för alla och ger respekt
              för grundläggande friheter.
            </seg>
            <seg n="069996e8">
              Fru talman! Sverige kan och ska göra skillnad genom vår utrikes-
              och säkerhetspolitik, för våra barns skull och för kommande generationers
              möjligheter på detta vårt enda jordklot.
            </seg>
          </u>
          <note type="speaker" n="bc34d160">
            Anf. 11 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-d8b8f5987f4c2db3-0" n="95159e4a" next="i-e5fe7608f8ade33c-0">
            <seg n="f5090d63">
              Fru talman! Demokrati är nödvändigt för fred och för att undergräva
              terrorismens kraft. Orden kommer från Benazir Bhutto.
            </seg>
            <seg n="fa20088f">
              Hon kunde ha blivit folkvald president i militärens Pakistan,
              i en region där en halv miljard människor lever i diktaturstater.
              Hon kunde ha blivit en förebild för miljoner flickor världen över,
              i vår värld där bara 12 av 189 regeringar leds av en kvinna och
              bara 16 procent av parlamentarikerna är kvinnor.
            </seg>
          </u>
          <note n="e5e194a3">
            Men hon blev aldrig president. Benazir Bhutto mördades av fundamentalister
            den 27 december förra året 2007.
          </note>
          <u who="birgitta_ohlsson_772a0d" xml:id="i-e5fe7608f8ade33c-0" n="95159e4a" prev="i-d8b8f5987f4c2db3-0">
            <seg n="09fe18ce">
              År 2007 var ganska sorgligt på utrikesfronten. Folkmordet i Darfur
              fortsatte oförtrutet. Senast i helgen mördades brutalt 100 bybor
              i attacker. Krisen i Kenya blossade upp. De burmesiska munkarnas
              fredliga uppror slogs ned brutalt av militärjuntan.
            </seg>
            <seg n="c43f05e9">
              I Turkiet fängslades Atilla Yayla efter att ha ifrågasatt regimens
              politik. Höstens ryska parlamentsval hade stora demokratiska brister.
              Den humanitära krisen fortsatte i Gaza. Den svenska medborgaren
              Dawit Isaak har i dag suttit fängslad 2 334 dagar i Eritrea. Och
              inte att förglömma, terrororganisationen Hamas fortsatte att oförtrutet
              skicka hundratals kassamraketer mot israeliska dagis och skolor.
            </seg>
            <seg n="bebb230e">
              Den globala friheten och demokratin har fått sina törnar 2007.
              Enligt tankesmedjan Freedom House sker det en tillbakagång vad
              gäller politiska rättigheter i 20 procent av världens länder.
              Homo-, bi- och transpersoner kränks dagligen, och kvinnors rättigheter
              är satta på undantag.
            </seg>
            <seg n="6f710257">
              Låt oss heller inte i denna debatt glömma den miljard människor
              som fortfarande lever i extrem fattigdom, att 40 miljoner individer
              har hiv/aids eller att 1,1 miljard inte har tillgång till rent
              vatten. Verkligheten tar aldrig semester, inte heller världens
              diktatorer, torterare och förtryckare.
            </seg>
            <seg n="d0e607ed">
              Men alla människor världen över är inte passiva inför det elände
              som pågår. Jag tänker på Shakria Barakzai, den afghanska kvinnliga
              politikern som går till jobbet varje dag som parlamentariker med
              livet som insats för att hon är en brinnande feminist som många
              av oss i denna kammare.
            </seg>
            <seg n="9bdf34d8">
              Jag tänker på min vän Adella Chiminya, den zimbabwiska kvinnan
              som blev människorättsaktivist efter att Robert Mugabes mördarregim
              hade bränt hennes make Tichaona till döds levande.
            </seg>
            <seg n="a9e2425e">
              Jag tänker på de kubanska frihetskämpar och vitryska reformkrafter
              som med ökat svenskt demokratibistånd kommer att stärkas i sin
              kamp.
            </seg>
            <seg n="39f77379">
              Vi har pratat mycket om realism i denna utrikespolitiska diskussion.
              Jag tror också att det är dags att återupprätta idealismen i svensk
              utrikespolitik, att ha tydliga hopp om förändring och en tydlig
              ideologisk kompass i våra beslut.
            </seg>
            <seg n="da5c41ea">
              Jag tror att det är dags att våga vara mer värdeladdad, att säga
              tydligt att demokrati inte är kompromissbart och att marknadsekonomi
              är det enda ekonomiska system som fungerar. Jag tror att det är
              dags med en utrikespolitik som vågar vara glasklar värderingsmässigt,
              modig i handling och aktivistisk på fältet.
            </seg>
            <seg n="5f6125a0">
              Vi kan se i världen i dag att utrikespolitiken har blivit inrikespolitik
              och tvärtom. Gränserna har suddats ut. Mänskliga rättigheter som
              vi har varit överens om i internationella deklarationer ifrågasätts
              alltmer.
            </seg>
            <seg n="fc3fcb12">
              I går fick vi nya mordhot mot danska tecknare efter de så kallade
              Muhammedteckningarna. Det visar behovet av att yttrandefrihet
              aldrig kan kompromissas bort. Religioner måste få häcklas, politiker
              förlöjligas och system ifrågasättas. Därför är det väldigt glädjande
              att utrikesministern i vår utrikesdeklaration tar upp yttrandefriheten
              som en förutsättning för möjligheten att bekämpa förtryck.
            </seg>
            <seg n="6df7c967">
              Den iranska diktaturregimens senaste vansinne är att systrarna
              Zohreh och Azar ska stenas för att de har umgåtts med män. Vad
              skulle en regim som lättvindigt avrättar otrogna kvinnor göra
              om den fick tillgång till världens farligaste vapen?
            </seg>
            <seg n="25750d23">
              Vi måste en gång för alla bestämma oss för att starta också en
              feministisk utrikespolitik i en värld där kvinnoförtryck tillåts
              oförblommerat i kulturens, religionens och manssamhällets namn.
              Vi måste vara tydliga med att alla former av kulturrelativism
              måste avvisas. Förtryck är förtryck, oavsett hur det motiveras.
            </seg>
            <seg n="78834eac">
              Men vi som säger oss försvara friheten måste också själva skapa
              skarpa principer. Vapenexporten till diktaturstater bör upphöra.
              Exemplen i dag avskräcker. Pakistan var 2006 Sveriges näst största
              mottagare av vapen. När regeringen väljer att lägga fram en proposition
              för att förändra vapenexportlagstiftningen bör ett demokratikriterium
              ingå.
            </seg>
            <seg n="1d3967cc">
              Diktatorer ska inte heller tillåtas att definiera gränserna för
              vad skyldigheten att skydda innebär i internationella operationer.
              Denna folkrättsliga innovation måste vara vägledande i Sveriges
              internationella, fredsfrämjande insatser.
            </seg>
            <seg n="b5ef83b0">
              Kvinnors rätt till fri abort bör ses som en rättighet och inte
              som en välfärdsfråga.
            </seg>
            <seg n="21e42097">
              Fru talman! Jag gläds över att som liberal och som Folkpartiets
              utrikestalesman företrädas av en alliansregering som brinner för
              Europatanken och som försvarar frihandel och våra internationella
              säkerhetssamarbeten med bland annat Nato. Vikten av ett enat demokratiskt
              Europa gör att vi aldrig heller kan glömma vår mörka historia
              med Auschwitz, Gulag och Srebrenica.
            </seg>
            <seg n="1ebf2a30">
              Charles de Gaulle uttryckte det mer elegant: Det är ett misstag
              av en nation att tro att den kan ta semester från historien.
            </seg>
            <seg n="786d9750">
              Detta gäller även unioner.
            </seg>
          </u>
          <note type="speaker" n="7ca337b1">
            Anf. 12 ALF SVENSSON (kd):
          </note>
          <u who="ingvar_svensson_8d7de2" xml:id="i-10981c7c4a44cd30-0" n="e317b27e">
            <seg n="341e66a2">
              Fru talman! Vi som enbart har sex minuter hinner inte med så
              många världsdelar och ämnesområden, men det gör i och för sig
              ingenting. Den utrikespolitiska deklarationen är ju processad,
              så det jag nu ska säga blir något slags litet post skriptum, alltså
              ett PS. Ett DS eller möjligen AS får väl sedan sättas under, men
              då får det vara en rejäl punkt mellan A och S.
            </seg>
            <seg n="7e3ad634">
              Det där kan inte ha varit lätt att översätta till högt värderade
              diplomater.
            </seg>
            <seg n="94d9e8dc">
              Fru talman! Utrikesdeklarationen handlar självfallet en hel del
              om EU fattas bara annat! Det måste vara vår plikt, varje historielärares,
              framtidstänkares och många fleras plikt att erinra om hur de gamla
              nationalstaternas Europa dränkte sig i blod, våld och motsättningar.
              Jag skulle önska att vi i varje parti här i riksdagen blev bättre
              på att förankra och faktamässigt erinra om vår kontinents historia
              och se till att EU-idén får en renässans.
            </seg>
            <seg n="d068c506">
              Det duger absolut inte att frikoppla EU från decennierna före
              och efter 1945. Jag menar att bilden från den 22 september 1984,
              där Helmuth Kohl och François Mitterrand står hand i hand måste
              reproduceras om och om igen. Det var då ceremonin ägde rum över
              slaget vid Verdun där hundratusentals soldater från båda länderna
              stupade. Om inte vi svenskar mäktar hålla EU-fädernas tankegångar
              och visioner vid liv är vi mycket dåliga européer och dåligt rustade
              för det framtida Europas roll.
            </seg>
            <seg n="a97e9597">
              Det största i vår tid i varje fall i min, med viss hänsyn tagen
              till ålder är att Europa har läkt eller i varje fall är i färd
              med att läka samman.
            </seg>
            <seg n="4700da25">
              I den utrikespolitiska deklarationen lyfts självfallet miljöödeläggelsen
              fram som det stora framtida hotet. Den som vill inbilla sig att
              Europas länder var för sig, utan ett EU, skulle kunna komma någon
              vart för att ta itu med klimatpåverkan måtte ha fastnat i en tankemässig
              återvändsgränd. Om inte EU hade funnits hade vi fått uppfinna
              det!
            </seg>
            <seg n="da558258">
              Låt mig också, fru talman, få stryka under det som entydigt också
              lyfts fram i deklarationen: att EU:s utvidgning inte får stanna
              upp. Vi behöver se till att freds-, kultur- och religionsdialogen
              får större kraft, om man nu kan säga att den har någon kraft alls,
              sett ur svensk och europeisk synvinkel. Det ordas onekligen en
              hel del om religionsdialog, men då ter det sig mycket märkligt
              om man samtidigt från EU-perspektiv skrämmer sig själva och andra
              med något slags turkfara. Fortsatt konstruktiva förhandlingar
              också med Turkiet och med sikte på medlemskap är något synnerligen
              betydelsefullt för att broar ska kunna byggas mellan civilisationer.
            </seg>
            <seg n="bc95938f">
              Vi måste våga informera och skapa förståelse inte enbart över
              geografiska gränser utan också över kultur- och religionsgränser.
              Om vi tror att det enbart handlar om handel och ekonomiska avtal
              för att främja fred, frihet och trygghet är vi oförsvarligt ensidiga.
              Det är glädjande att vi här i riksdagen är så överens just när
              det gäller fortsatta utvidgningssträvanden. Jag vill önska Carl
              Bildt fortsatt framgång i det arbetet.
            </seg>
            <seg n="aef2b049">
              Fru talman! Det finns, vågar jag påstå, en viss benägenhet i
              det allmänna medvetandet att fängslas av det dramatiska. Medierna
              söker sig till Tchad, Darfur, Afghanistan och Kenya. Det intensivt
              bildmässiga fångar medierna, och medierna fångar oss. Ingen behöver
              nu försöka missförstå. Jag begriper som alla andra att när våldet
              skördar offer och vanvettet sprakar, då ska vi vara med och försöka
              släcka och sätta stopp.
            </seg>
            <seg n="fa1e5c9b">
              Vi använder ofta och gärna uttrycket internationella fredsinsatser.
              Vi kanske av och till borde fundera över vad vi lägger in i detta
              uttryck eller borde lägga in i det. I deklarationen står det att
              regeringen kommer att presentera en nationell strategi för Sveriges
              freds- och säkerhetsfrämjande verksamhet. Det är bra! Jag tror
              att just förutsättningar för fattiga människor att förbättra sina
              levnadsvillkor för att citera en mening ur deklarationen är den
              bästa tänkbara strategin för just freds- och säkerhetsfrämjande
              verksamhet.
            </seg>
            <seg n="c20df587">
              Då föreställer vi oss förstås också jag vill gärna poängtera
              det i sammanhanget att arbetet med mikrokrediter och den småskaliga
              handeln är ett av de bättre redskapen.
            </seg>
            <seg n="63a668a3">
              Fru talman! Afrika ska prioriteras. Det hör och läser vi ganska
              ofta i FN- och EU- sammanhang och andra internationella sammanhang.
              För mig är det därför svårt att förstå att hiv/aids-katastrofen,
              på tal om att förbättra levnadsvillkor, får så liten uppmärksamhet.
              Hiv/aids-epidemin är givetvis i första hand en obeskrivlig humanitär
              tragedi men också en enorm käpp i hjulet för ekonomin och livsmedelsförsörjningen.
              I vår del av världen talas det nu och då om risken för en pandemi.
              En pandemi har vi när 1 procent av befolkningen drabbas. I flera
              länder i södra Afrika är varannan flicka i högstadieåldern hivpositiv.
              Flickor drabbas mer än pojkar. 3040 procent av befolkningen bär
              på det dödliga viruset.
            </seg>
            <seg n="772d6a86">
              På den afrikanska kontinenten är 34 miljoner barn föräldralösa.
              I sex av södra Afrikas länder är över 20 procent av barnen föräldralösa.
              Tsunamikatastrofen skakade naturligtvis om västvärlden och skapade
              en imponerande givmildhet. Storleksmässigt, när det gäller offer,
              äger sådana katastrofer rum gång på gång i Afrika.
            </seg>
            <seg n="b145510f">
              Heder åt svenska enskilda organisationer och åt de svenska entreprenörer
              och företagsledare som satsar på att ge ungdomar ett framtidshopp
              och en tro på en morgondag också i Afrika!
            </seg>
          </u>
          <note type="speaker" n="53228d7d">
            Anf. 13 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-0c6b60e843eb4184-2" n="55a67217">
            <seg n="da4c1ffd">
              Fru talman! Tack, Alf Svensson, för de perspektiven! De behövs
              i den här debatten. Tack också, Birgitta Ohlsson, för att terrorismen
              och de utmaningar som vi står inför också kom med. De mordhot
              som vi har sett i dessa dagar både i Danmark och i Sverige erinrar
              om djupet av denna utmaning. Jag hoppas att vi ska kunna få en
              seriös debatt i denna kammare om det.
            </seg>
            <seg n="d50b9377">
              I korthet: Urban Ahlin stämde ned tonläget högst avsevärt det
              var väl bra det och återkom inte med sitt Hamaskramande. Jag vill
              bara säga: Isolera inte Sverige från möjligheten till inflytande
              i fredsprocessen i Mellanöstern!
            </seg>
            <seg n="b3cd8936">
              Om klusterbomber vill jag bara säga: Vi vill hjälpa Ayat! Men
              då måste vi ha en FN-process. Då måste vi komma åt dem som har
              och använder klustervapen. Jag sluter gärna en överenskommelse
              med Vatikanstaten, men det hjälper inte mycket. Det handlar om
              USA, Israel, Ryssland, Kina vi måste komma åt dem som har, producerar
              och använder dessa vapen. Det är mycket svårare men också mycket
              viktigare. Denna regering tar sig an också det som är svårt därför
              att det råkar vara viktigt.
            </seg>
            <seg n="816d8de9">
              Nedrustning är viktigt. Jag läste era tolv punkter. Det var mest
              gammal skåpmat. Det enda jag såg där var att Sipri skulle undantas
              från den besparing på UD som er underskottspolitik har påtvingat
              alla andra. Det är möjligen kompispolitik, men det är ingen nedrustningspolitik.
              Återkom till kärnvapenfrågorna, Urban! Där har ni mycket att lära.
              Dem driver vi med en betydande kraft.
            </seg>
            <seg n="79110800">
              Klimatfrågorna har fått en alldeles för liten plats i denna debatt.
              Jag hoppas att vi separat kan återkomma till dem därför att de
              är en central del i denna regerings utrikespolitiska arbete och
              utrikespolitiska strategi, liksom arbetet för mänskliga rättigheter
              och för demokrati.
            </seg>
            <seg n="6c47da3f">
              Europeiska unionen låt mig sluta med att säga detta är vårt viktigaste
              instrument för fred, för frihet och för försoning i vår del av
              världen och vidare än så.
            </seg>
          </u>
          <note type="speaker" n="5d594bae">
            Anf. 14 URBAN AHLIN (s):
          </note>
          <u who="urban_ahlin_6f94f1" xml:id="i-da5b0cebbfb47a9b-2" n="3162133b">
            <seg n="db9188a3">
              Fru talman! Utrikesministern säger att regeringen klarar att
              ta sig an det som är svårt när det gäller klustervapen. Ja, det
              här verkar vara väldigt svårt eftersom man håller sig bara till
              FN-processen och inte vågar att så att säga också gå spåret i
              Osloprocessen.
            </seg>
            <seg n="d13e9aa0">
              Osloprocessen samlar mer än hälften av de vapenproducerande länderna,
              de länder som producerar klustervapen åtminstone som det i dag
              ser ut, Carl! Där finns det alltså en hel del att göra för utrikesministern
              och även att läsa på.
            </seg>
            <seg n="6792bd21">
              Du säger också att ni driver frågorna om kärnvapennedrustning.
              Jag är ledsen över att behöva överraska dig med att säga att du
              faktiskt är ensam om att tycka det. Jag tror inte att du kan hitta
              någon, inte ens på Utrikesdepartementet, som håller med dig om
              det. Men jag är idel öra och väntar på att se vilka initiativ
              som så småningom kommer.
            </seg>
            <seg n="c076678d">
              En hel debatt har gått utan att utrikesministern har passat på
              att ta avstånd från USA:s skendränkningar som förhörsmetod. Om
              man gör anspråk på att vara en stark röst för mänskliga rättigheter
              och demokrati i världen räcker det inte att ställa sig i en hundrahövdad
              kör och peka finger åt länder som Vitryssland, Kuba och Zimbabwe,
              utan då måste man faktiskt också våga sjunga solo mot de stora
              makterna som också kränker mänskliga rättigheter.
            </seg>
            <seg n="c076e947">
              Jag vill tacka för en bra debatt och önskar lycka till på det
              kommande EU-mötet när Kosovo kommer upp på dagordningen. Vi socialdemokrater
              har stött Carl Bildt i hans arbete med att försöka få ett enigt
              EU när det gäller erkännandet av Kosovo.
            </seg>
            <seg n="7e782b3e">
              I utrikesdeklarationen står det om ett enigt Europa. Jag vet
              inte riktigt vad det betyder. Serbien och Ryssland tillhör Europa,
              men de lär knappast tycka att det är okej att erkänna Kosovos
              självständighet.
            </seg>
            <seg n="a4060508">
              Jag utgår från att utrikesministern har skött fotarbetet så pass
              skickligt att Sverige nu inte mäler sig ur och blir ett av de
              sista länderna att erkänna Kosovos självständighet, för det var
              väl ändå viktigt att EU visade enighet och att vi inte upprepar
              våra tidigare misslyckanden på Balkan. Tack för en god debatt!
            </seg>
          </u>
          <note type="speaker" n="d906f1ba">
            Anf. 15 HANS LINDE (v):
          </note>
          <u who="hans_linde_3886bf" xml:id="i-b1410bcbd17461c1-2" n="1f3d78b0">
            <seg n="160c1738">
              Fru talman! Utrikesministern säger att han inte vill stå på några
              barrikader tillsammans med Hamas. Nej, utan det kan vi nog alla
              överleva. Däremot skulle vi vilja ha en utrikesminister som stod
              på barrikaderna för fred i Mellanöstern, för ett fritt Palestina
              och för ett hävande av isoleringen av Gazaremsan.
            </seg>
            <seg n="acf227bb">
              I den här debatten slår sig Bildt för bröstet för sina utmärkta
              kontakter med regeringen i Israel och sin goda dialog med regeringen
              i Tel Aviv. Men om man inte är beredd att sätta kraft bakom orden
              och ställa krav på Israel kan Carl Bildt sitta i Tel Aviv fram
              till 2010 utan att fredsprocessen rör sig en enda millimeter framåt.
            </seg>
            <seg n="34323dfa">
              Jag tror att det är hög tid för de krafter som genom en internationell
              bojkott bidrog till demokratiseringen i Sydafrika att nu återigen
              samla sig i en internationell bojkott av Israel för att sätta
              press på staten Israel, något som den svenska regeringen inte
              vill göra.
            </seg>
            <seg n="d8e09528">
              Jag kan lova att jag fram till den dag då ockupationen är hävd
              inte kommer att köpa israeliska produkter och inte kommer att
              semestra i Israel. Jag hoppas att många som lyssnar på den här
              debatten följer mitt exempel.
            </seg>
            <seg n="a7833224">
              Utrikesministern brukar säga att utrikespolitik bäst förs utomlands.
              Det är bara delvis sant, för svensk utrikespolitik bör också vila
              på ett starkt folkligt stöd i Sverige. Här kan vi väl konstatera
              att den borgerliga regeringen har ett hästjobb framför sig.
            </seg>
            <seg n="5aa81dd0">
              Bakom regeringens deklarationer finns det i dag en stark folklig
              opinion i Sverige för en stark alliansfrihet, för en självständig
              svensk utrikespolitik och för en tydlig svensk röst för fred,
              nedrustning och global rättvisa.
            </seg>
            <seg n="9fe44651">
              Alltsedan jag 2006 blev invald i riksdagen har jag haft möjlighet
              att resa runt i landet och diskutera utrikespolitik. Det engagemang
              som jag möter hos svenska folket imponerar. Men kontrasten mellan
              det folkliga arbetet runt om i Sverige och dagens utrikespolitiska
              debatt är tydlig till både innehåll och engagemang. Det är bara
              att konstatera att Sverige förtjänar bättre, att Sverige förtjänar
              en ny utrikespolitik.
            </seg>
          </u>
          <note type="speaker" n="ed5ea0d8">
            Anf. 16 BODIL CEBALLOS (mp):
          </note>
          <u who="bodil_ceballos_1a35e5" xml:id="i-137d9b8e2eb371d1-2" n="d59520d2">
            <seg n="63e81294">
              Fru talman! Utrikesministern säger att klimatfrågorna har fått
              för lite utrymme i den här debatten. Då är det ju tur att jag
              har varit med här eftersom jag hela tiden har fokuserat på dem.
            </seg>
            <seg n="8a40d875">
              Jag skulle vilja tipsa utrikesministern om att ta med sig också
              Maria Wetterstrand till Peru och det stora toppmötet där. Maria
              har mycket kunskap som också utrikesministern skulle kunna behöva.
            </seg>
            <seg n="8b8b3ae8">
              20 minuters talartid är inte så lång tid. Jag hade tänkt tala
              om vikten av att låta Västsahara äntligen få genomföra den folkomröstning
              som de så länge har väntat på. Jag hade också tänkt tala om Burma
              och säga att jag inte delar regeringens uppfattning om att vi
              agerat så kraftfullt från svensk sida, för vi hade kunnat göra
              mycket mer.
            </seg>
            <seg n="f08d71a9">
              Utrikesministern och jag är i alla fall kanske överens om att
              den nya utlovade folkomröstningen mer än något annat är ett PR-trick
              från regimens sida; jag antar det.
            </seg>
            <seg n="4447cfa4">
              Jag vill gå tillbaka och ta upp en annan fråga som jag i ett
              av mina tidigare inlägg inte hann med. Det gäller någonting som
              jag och biståndsministern tidigare har haft en del diskussioner
              om. Vi är överens om att man måste ha en helhetssyn i biståndspolitiken,
              i utrikespolitiken och så vidare. Men jag saknar kopplingen till
              migrationspolitiken som är väldigt nära sammanflätad med de andra
              frågorna.
            </seg>
            <seg n="8b7b5f16">
              I dagsläget ger vi i reda pengar hälften så mycket i bistånd
              till Afghanistan som vi ger till trupp i det landet detta trots
              att vi vet att biståndet har bättre förutsättningar med tanke
              på det förebyggande konfliktarbetet.
            </seg>
            <seg n="39961a6c">
              I Sverige väntar samtidigt 500600 afghaner på att bli skickade
              tillbaka till ett land i krig, till ett land där myndigheterna
              har svårt att försörja dem som redan befinner sig i landet. De
              som bor här i Sverige har kunnat hjälpa sina familjer genom att
              skicka pengar till dem.
            </seg>
            <seg n="2dec7865">
              Jag tycker att det är cyniskt och inhumant att i samma veva som
              vi talar om vårt stora engagemang i Afghanistan och Irak skicka
              människor många gånger är det fråga om människor som i sex sju
              år levt i Sverige tillbaka till krig. Miljoner människor som bor
              i närområdet ska också tillbaka.
            </seg>
            <seg n="0841d8c7">
              Jag förstår de irakiska och kurdiska regeringarna som spjärnar
              emot det återtagandeavtal som Sverige faktiskt försöker tvinga
              igenom med dem. Jag skäms över Sveriges agerande i den frågan.
              Det behövs en helhetssyn. Den bör innefatta också det som i dag
              är vår migrationspolitik.
            </seg>
          </u>
          <note type="speaker" n="4153e321">
            Anf. 17 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-4207903cd38928a0-1" n="58afe356">
            <seg n="63e94435">
              Fru talman! Det har varit en intressant debatt här i dag. Förra
              året fick alla vi som deltog i debatten i denna kammare höra från
              Socialdemokraterna att de hade delat ut ett eget utrikespolitiskt
              dokument, en egen deklaration, i kammaren, framför allt på läktaren.
              I år har vi i Svenska Dagbladet kunnat läsa om de tolv punkter
              för nedrustning som Socialdemokraterna presenterar.
            </seg>
            <seg n="ef3c74bc">
              Jag instämmer i Carl Bildts bedömning att det kokar ned till
              en diskussion om anslaget till Sipri. Där var utrikesutskottet
              i slutändan ändå enigt. Måhända är anledningen att Socialdemokraternas
              politik är föremål för omprövning. Det rådslagsmaterial som gick
              ut med sluttid den 25 januari har man i den socialdemokratiska
              partiorganisationen förmodligen inte hunnit smälta. Därför kommer
              det inte ut mer från Socialdemokraterna än det vi i dag här tagit
              del av.
            </seg>
            <seg n="262009cc">
              Det blir spännande för oss alla att höra de olika inslagen från
              vänsterns sida när det gäller utrikespolitiken. Vi har hört Hans
              Linde rätt tydligt säga vad som gäller för Vänsterpartiets del.
              Det låter som ett nej till turkiskt medlemskap i EU och som ett
              nej till EU:s roll i utrikes- och säkerhetspolitiken. Är det alternativet
              till den utrikesdeklaration som vi hört här i dag?
            </seg>
            <seg n="4d07c474">
              Fru talman! Om man ska driva en politik för att åstadkomma frihet,
              fred och försoning i världens länder krävs det att man vågar handla.
              Det går inte att bara sitta på läktaren och titta. Jag är glad
              över att vi i dag har en regering som vågar handla.
            </seg>
            <seg n="8e5213fc">
              Jag hoppas också att vi i det arbetet ska vara framgångsrika
              när det gäller Afrika och Afrikas förändring. Jag hoppas att vi
              också ska lyckas med att göra skillnad när det gäller Mellanöstern.
              Här krävs en avgörande framgång i de förhandlingar som pågår.
            </seg>
            <seg n="16bfc4c9">
              Låt mig, fru talman, få avsluta med att konstatera att tortyr
              icke är acceptabel oavsett av vem och var den utförs. Om vi hävdar
              mänskliga rättigheter måste vi vara tydliga i den delen.
            </seg>
          </u>
          <note type="speaker" n="81d6c5a4">
            Anf. 18 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-57f089a411d0c006-0" n="95159e4a">
            <seg n="7e9c4e26">
              Fru talman! Ett kort axplock av kommentarer till dagens debatt
              först till Hamas. Urban Ahlins socialdemokratiska flirt med Hamas
              var ganska intressant. Man nästan saknar Göran Persson i dessa
              sammanhang. Hans partikollega Mona Sahlin besökte också Israel
              i våras. Mona Sahlin träffade inte Hamas, men Hamas träffade nästan
              Mona Sahlin med en kassamraket. Det är kanske detta som har påverkat
              er hållning i frågan.
            </seg>
            <seg n="df0713ba">
              Jag tycker att det är viktigt att regeringen håller fast vid
              de tydliga principer som världssamfundet har satt upp för Hamas.
              För att de ska komma in från kylan måste de erkänna staten Israels
              rätt att existera. De måste ta avstånd från terrorism och respektera
              ingångna fredsavtal. Ska det vara så svårt att ställa de kraven?
            </seg>
            <seg n="ac14d1c2">
              Avslutningsvis kort också något om klustervapen. Jag tror att
              vi alla i denna kammare kan vara eniga, såväl regering och riksdag,
              om att vi strävar efter ett förbud mot klustervapen. Men det är
              också viktigt att betona att de här vapnen har vidriga effekter
              för civila, och jag instämmer med många talare som har nämnt det
              i diskussionen tidigare.
            </seg>
            <seg n="0807dfcb">
              Det är viktigt att betona att bombkapsel 90 inte få bli en gisslan
              för processen för ett internationellt förbud. Jag ska avsluta
              med att citera Ernest Hemingway. Min personliga prognos är dock
              att klockan klämtar för bombkapsel 90 om det blir ett förbud.
            </seg>
          </u>
          <note type="speaker" n="5b39729e">
            Anf. 19 ALF SVENSSON (kd):
          </note>
          <u who="ingvar_svensson_8d7de2" xml:id="i-10981c7c4a44cd30-1" n="e317b27e">
            <seg n="2d6d562b">
              Fru talman! Det är självklart att Mellanösternkonflikten tar
              plats i en debatt som denna. Jag tror emellertid att det finns
              risk för att vi ser den konflikten isolerad enbart till Israel
              och de palestinska områdena. Det verkar som om Syriens agerande,
              Irans inställning och Irans infiltration i gränstrakterna runt
              Israel och de palestinska områdena avskiljs i debatten från fredsprocessen.
              Det är givet, som deklarationen uttrycker, att vi ska verka för
              att isoleringen av Gaza hävs. Men ingen ska inbilla mig annat
              än att Hamas, om man bestämde sig för detta, skulle kunna få slut
              på de nära nog ideliga raketbeskjutningarna i södra Israel.
            </seg>
            <seg n="e40ff0e4">
              Det är också en självklarhet att det som kallas separationsbarriären
              ska demonteras. Den är för övrigt så konstruerad att den relativt
              enkelt kan tas ned. Men det är inte rimligt att orda om barriären
              om man inte samtidigt i varje fall tankemässigt erinrar sig varför
              den existerar. Det finns anledning att gång på gång erinra om
              att både palestinier och israeler för första gången på sju år
              nu arbetar för att nå en fredsöverenskommelse. Det är i och för
              sig inget nytt att en svensk regering ökat stödet till det palestinska
              statsbyggandet. Men personligen tror jag att det behövs mer än
              pekuniära insatser. Det fordras en ärlig vilja från Gaza och Hamas,
              från Västbanken och från Israel. Det fordras att regeringar och
              politiska ledare står för en anständig och balanserad information
              också i den här kammaren, och det krävs att vi alla i omvärlden
              håller oss med en balanserad syn utifrån all den tragik som området
              rymmer från åtminstone 1948 och fram till nu.
            </seg>
            <seg n="deb3b2ef">
              Sedan tycker jag, fru talman, att det någon gång måste lyftas
              fram åtskilliga fredsfrämjande initiativ och åtskilliga fredfrämjande
              projekt i vilka israeler och palestinier i dag är engagerade,
              kanske vid sidan om politiken. Det vore klokt om dessa verksamheter
              blev mer hörda och observerade.
            </seg>
          </u>
          <note type="speaker" n="f2dff43d">
            Anf. 20 GÖRAN LENNMARKER (m):
          </note>
          <u who="goran_lennmarker_16250b" xml:id="i-827565e2097ce7c9-0" n="d4ddc82d">
            <seg n="c1faf603">
              Fru talman! Jag tänkte ägna mina sex minuter åt att mer fokusera
              på Europa. Som Alf Svensson säger får man bestämma sig om man
              ska använda minuterna väl.
            </seg>
            <seg n="6e52e3fd">
              Vi har ett Europa som faktiskt är säkrare än någonsin tidigare
              i historien, till och med än under Kalmarunionen, utrikesministern.
              Går vi tillbaka på Europas historia kan vi inte se ett Europa
              som varit tryggare och säkrare än i dag, i alla fall de senaste
              åren. Det tar vi för givet. Precis som Alf Svensson säger är det
              lätt att man tar det för givet, särskilt den yngre generationen
              som inte har upplevt något annat. Man behöver i och för sig bara
              säga ordet Srebrenica för att erinra om att den här säkerheten
              kan vi inte ta för given.
            </seg>
            <seg n="b758c24c">
              Hur har vi då byggt det säkra Europa? Ja, vi har egentligen byggt
              det på två grunder. Den ena är värdering, värden som är viktiga
              att upprätthålla. Den andra är starka organisationer. Det här
              bygger naturligtvis på Europas bittra erfarenhet, det faktum att
              vi är den kontinent som har mördat varandra mest och haft mest
              förtryck och dessutom för inte så särskilt länge sedan. Hela Östeuropa
              var under förtryck för 20 år sedan.
            </seg>
            <seg n="309e5b81">
              Att ha värderingar, mänskliga rättigheter och demokrati är själva
              basen för att bygga det trygga Europa. Vi har några mekanismer
              som är särskilt viktiga. En är rätten att som medborgare i ett
              land överklaga till en domstol som ligger över den nationella
              nivån. Jag tänker på Europarådet och domstolen i Strasbourg, det
              faktum att man kan gå över den egna rättsordningen och få det
              egna landet att rätta till sina lagar. Det har svenskar gjort
              under historien, gått till Strasbourgdomstolen och fått den svenska
              riksdagen att korrigera lagstiftning som har stridit mot de gemensamma
              värderingarna.
            </seg>
            <seg n="24ed3a01">
              Nu, och det säger jag med särskild adress inte minst till Ryssland
              och andra, måste vi hålla i. Det är det här vi har byggt gemensamt
              för att se till att vi har ett Europa som inte faller tillbaka
              i det förfärliga.
            </seg>
            <seg n="c4d2628d">
              En annan sådan detalj, kan man tycka, men en central sådan, är
              valövervakning. Jag är själv djupt inblandad i just denna fråga
              inom ramen för OSSE. Där handlar valövervakning just om att garantera
              gemensamma standarder. Det är inte, som utrikesdeklarationen poängterar,
              att sätta villkor för valövervakning. Det handlar om gemensamma
              regler som vi vill se efterlevas. Ingen av oss är kanske perfekt
              när vi genomför val. Det är svårt att genomföra ett val alldeles
              hundraprocentigt korrekt. Men vi ska se till att driva upp standarder
              så att de fel som görs minimeras och framför allt inte påverkar
              slutresultatet.
            </seg>
            <seg n="b430712d">
              Vi har också avtal som vi har kommit överens om. Jag vill uppehålla
              mig vid ett sådant, och det är avtalet om konventionella vapen
              i Europa, det så kallade CFE-avtalet. Det får inte sättas ur spel
              genom ensidiga deklarationer, och det bör också ratificeras. Det
              ena säger jag med adress till Ryssland, det andra med adress till
              Natoländerna.
            </seg>
            <seg n="9ec4a8ea">
              Vi har den unika situationen att vi aldrig haft färre soldater
              i Europa, och definitivt färre soldater i proportion till folkmängden,
              än någonsin i Europas historia. Förmodligen får vi gå tillbaka
              till tiden för Napoleons miljonarmé han var ju den förste som
              hade en miljonarmé för att se det absoluta antalet vara mindre
              i Europa. Detta är någonting enormt som har uppnåtts på denna
              kontinent, denna kontinent som tidigare försökt begå självmord
              genom världskrig och på annat sätt. Därför får vi inte nu hamna
              i ett nytt kallt krig, i en situation där vi åter börjar upprusta.
              Vi ska se till att vi håller de överenskommelser och inte minst
              de mekanismer vi har både för att begränsa konflikter och för
              att ha insyn. Öppenhet och insyn, för att kunna se vad vi gör
              ömsesidigt över gränserna, är oerhört stabiliserande.
            </seg>
            <seg n="f5d91a6a">
              Låt mig också erinra om att vi har en situation där tre kärnvapenmakter
              har avvecklats på den europeiska kontinenten. Det glömmer få.
              Vi ska naturligtvis se till att vi inte får en ny utplacering
              av kärnvapen i länder som inte har det.
            </seg>
            <seg n="8332f9b6">
              Att värna våra gemensamma organisationer är en central del i
              det europeiska arbetet. För att uppehålla mig vid Europeiska unionen
              ska jag säga att vi måste värna dess förmåga att agera. Där är
              det nya fördraget ett viktigt och centralt steg i att unionen
              på ett bättre sätt ska kunna fullfölja den politik som vi har
              en stor och bred enighet om i Europa, även om vi ibland avviker
              i detaljer.
            </seg>
            <seg n="6944c765">
              Förutsättningen för att vi inte ska gå tillbaka till en stormaktspolitik
              där de stora länderna bestämmer tidigare i Europas historia har
              de stora länderna bestämt och de små länderna fått anpassa sig
              är just att vi har starka gemensamma organisationer.
            </seg>
            <seg n="4b758792">
              När det gäller EU vill jag understryka det som också utrikesdeklarationen
              säger om att slå vakt om det öppna Europa. EU ska inte vara en
              organisation för att sluta och stänga utan för öppenhet. Det gäller
              frihandeln, det gäller synen på migration, det gäller också utvidgningen.
            </seg>
            <seg n="4ed5b5fc">
              Vi har en riksdag där alla sju partier står upp bakom Turkiets
              rätt att vara medlem i EU om de så önskar och om de uppfyller
              kraven. Det är viktigt med båda de två elementen.
            </seg>
            <seg n="c0c9451a">
              Vi ser hur EU kommer att spela en central roll på västra Balkan.
              Både Kosovo och Serbien har ju perspektivet att vara med i EU.
              Man kan återuppbygga mycket av det goda i det före detta Jugoslavien
              genom Europeiska unionen fri rörlighet, möjlighet för människor
              att få kontakt. Vi har också arbetet vad gäller Svarta havsregionen
              och länderna där som är europeiska och som behöver komma in.
            </seg>
            <seg n="2bab4562">
              Låt mig avsluta med att säga att det är en bred utrikespolitisk
              deklaration, en bra sådan som täcker mycket. Vi har också en i
              stort sett bred enighet i Sverige om utrikespolitiken. Jag tycker
              att det är viktigt att uppmärksamma det. Vi ser det också i utrikesutskottet.
            </seg>
            <seg n="725f24a8">
              När vi i Försvarsberedningen sade att Sverige inte kan stå passivt
              om katastrof eller angrepp drabbar ett annat europeiskt eller
              nordiskt land var det faktiskt enighet mellan sju partier bakom
              detta.
            </seg>
          </u>
          <note type="speaker" n="ff56ee54">
            Anf. 21 Utrikesminister CARL BILDT (m) replik:
          </note>
          <u who="carl_bildt_utrikesminis" xml:id="i-0c6b60e843eb4184-3" n="55a67217">
            <seg n="3477877b">
              Fru talman! När utrikesutskottets ordförande har uttalat sig
              vill jag passa på tillfället att tacka honom för att han tagit
              upp den viktiga del av rustningskontrollproblematiken som faktiskt
              är i vår egen del av världen. Vi diskuterar ofta sådant som är
              långt borta.
            </seg>
            <seg n="69823502">
              Vi har ett avtal om begränsning av konventionella rustningar
              i Europa som har varit väldigt betydelsefullt för säkerheten och
              stabiliteten under lång tid, men som nu är ifrågasatt genom att
              Ryssland har upphört att tillämpa detta. Detta är något som är
              allvarligt från svensk utgångspunkt, inte därför att vi i och
              för sig fruktar att det ska bli en väldig ökning av rustningsnivåerna.
              Taken i avtalet ligger väl över de rustningar som är aktuella,
              även med de mest dystra prognoser i detta hänseende. Men det är
              väldigt viktigt för den transparens, den öppenhet och de rapporteringsmekanismer
              som finns i detta avtal. Därför tillhör det de prioriterade uppgifter
              som vi står inför nu att med diplomati försöka skapa förutsättningar
              för att på olika sätt förnya i synnerhet delarna i avtalet om
              begränsningar av konventionella rustningar i Europa. Det är en
              viktig svensk säkerhetspolitisk fråga som inte får komma bort
              i en debatt som denna.
            </seg>
          </u>
          <note type="speaker" n="86d6f620">
            Anf. 22 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-827565e2097ce7c9-1" n="d4ddc82d">
            <seg n="f635d90b">
              Fru talman! Jag har naturligtvis bara att understryka denna centrala
              prioritering. Den ställer också krav, och det vill jag understryka,
              på Natoländerna att ratificera avtalet. Jag tror att det var ett
              misstag att inte göra det, även om det skäl man använde var väldigt
              viktigt och behjärtansvärt. Men jag tror att det är viktigt att
              få till stånd detta avtal. Vi har sedan också att överväga Sveriges
              roll här, men det får vi väl komma tillbaka till.
            </seg>
            <seg n="7c21cf5e">
              När det gäller att vi har låga rustningsnivåer är det precis
              som utrikesministern säger, att vi har lång väg kvar upp till
              de fastställda rustningsnivåerna. Vi ligger långt under dessa.
              När det gäller både personer och olika vapentyper ska vi se till
              att vi inte får en strävan att nu höja utan bibehålla de låga
              nivåer som vi har uppnått. Det är faktiskt något enastående i
              Europas historia att vi har lyckats uppnå detta.
            </seg>
          </u>
          <note type="speaker" n="c333c0d8">
            Anf. 23 Utrikesminister CARL BILDT (m) replik:
          </note>
          <u who="carl_bildt_utrikesminis" xml:id="i-0c6b60e843eb4184-4" n="55a67217">
            <seg n="963c3553">
              Fru talman! Som sagt handlar det mindre om rustningsnivåerna.
              Det handlar mer om öppenheten och transparensen, för om vi har
              CFE-avtalet har vi ömsesidigt utbyte av information som skapar
              den typen av förtroende som gör att vi inte behöver öka rustningsnivåerna
              mer än vad den yttersta nationella säkerheten gör nödvändigt.
              Det är därför som vi fäster en sådan vikt vid det.
            </seg>
            <seg n="7067981f">
              Om vi sedan hamnar i en situation med ratificering och modifiering
              av avtalet jag hoppas det och kanske kan en ny rysk politik efter
              det ryska presidentskiftet öppna sådana möjligheter hamnar vi
              i den situationen att vi, som Göran Lennmarker antyder, får pröva
              om Sverige på ett eller annat sätt ska ansluta sig till detta
              avtal. Det har vi inte tagit ställning till, men det är en fråga
              där vi absolut icke ska stänga dörren. Ska vi verka för en europeisk
              rustningskontrollregim kan i längden Sverige inte stå utanför
              denna.
            </seg>
          </u>
          <note type="speaker" n="eea10a30">
            Anf. 24 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-827565e2097ce7c9-2" n="d4ddc82d">
            <seg n="855667e6">
              Fru talman! Det finns en annan aspekt på detta som också är viktig,
              och det är exemplets makt. På andra kontinenter följer man noggrant
              vad vi gör i Europa. Många ser med häpnad hur den europeiska kontinenten
              med länder som har haft sådana krig sinsemellan och med det hat
              som har funnits förmått att bygga det gemensamma.
            </seg>
            <seg n="e8e926de">
              När det gäller rustningskontroller är det en modell att använda
              också på andra kontinenter, till exempel för att bygga upp förtroendeskapande
              åtgärder, transparens, möjlighet att se igenom. För övrigt var
              en av orsakerna till idén med radarövervakning för Pakistan och
              Indien att de två länderna skulle kunna se vad man gjorde. Att
              stärka säkerheten bygger på den europeiska erfarenheten att insyn
              i varandras rustningar är stabiliserande och säkerhetsskapande.
            </seg>
            <seg n="fe31f718">
              Det är viktigt att komma ihåg att många sådana här europeiska
              mekanismer kan användas också på andra ställen för att hjälpa
              till att minska hoten och öka säkerheten.
            </seg>
          </u>
          <note type="speaker" n="aebc5220">
            Anf. 25 VERONICA PALM (s):
          </note>
          <u who="veronica_palm_9d5ce6" xml:id="i-dda552b2b2635797-0" n="5f45e644">
            <seg n="1870eed2">
              Fru talman! Innan jag dyker ned i den tortyrkammare och krutdurk
              som Gazaremsan är vill jag bara ta upp några kommentarer till
              den utrikespolitiske talesmannen Urban Ahlins anförande, som kom
              efteråt och som han inte hade möjlighet att kommentera, om hur
              det socialdemokratiska partiet agerar. Vi har, precis som har
              framgått av debatten tidigare och som inte på något sätt är en
              hemlighet, ett reformarbete, men inte när det gäller idéerna i
              politiken. Idéerna står fast. De över hundraåriga idéerna om rättvisa,
              jämlikhet och solidaritet ligger fast. Men verktygen förändras
              i takt med verkligheten. Det betyder inte att vi inte har någon
              politik.
            </seg>
            <seg n="f9b7303a">
              Den som lyssnade på Urban Ahlins inledningsanförande och den
              som läste partiordförandens och den utrikespolitiska talesmannens
              artikel i Svenska Dagbladet i morse märker att det finns substans
              i politiken.
            </seg>
            <seg n="8d6b662b">
              Vi säger nej till Natos snabbinsatsstyrka, ja till ett internationellt
              förbud mot klustervapen som också omfattar bombkapsel 90. Israel
              har ansvar för den konflikt som förekommer i Mellanöstern. Huvudansvaret
              ligger på den starkaste parten, ockupationsmakten. Vi säger ja
              till Kosovos rätt till självständighet när Kosovo själv vill.
              Vi har elva punkter för att nedrusta kärnvapen i världen. Visst
              finns det substans i politiken.
            </seg>
            <seg n="e9c48d53">
              Nu ska jag ned i krutdurken. Jag ska börja med ytterligare en
              kommentar. Den gäller Mona Sahlins besök i Mellanöstern. Det är
              ingen hemlighet att jag var otroligt stolt när min nyvalda partiordförande
              valde att göra sin första resa utanför Europa till Israel och
              till Palestina. Det gjorde hon som ordförande för det socialdemokratiska
              partiet, och hon mötte våra socialdemokratiska systerpartier där.
              Hon var väldigt tydlig med att detta var en uppgift i egenskap
              av partiordförande för ett socialdemokratiskt parti. Hade hon
              rest som statsminister hade hon haft andra uppdrag.
            </seg>
            <seg n="52a290f0">
              Kravet för ett ställningstagande i Mellanösternfrågan var och
              är att föra samtal med alla relevanta parter på marken för att
              få till stånd en förändring. Det kravet fortsätter vi att ställa.
            </seg>
            <seg n="ceeffb61">
              Problemet efter Annapolis kvarstår. En av förutsättningarna för
              att det ska kunna bli slutstatusförhandlingar är förändringar
              på marken, och vi ser inte några förändringar på marken som går
              i rätt riktning. Muren står kvar. Elförsörjningen stryps. Frågan
              om flyktingarnas rätt att återvända är inte på något sätt löst.
              Delningen av Jerusalem finns per automatik med en mur och utan
              möjlighet att diskutera delningen i praktiken. Roadblocks hindrar
              utvecklingen. Bosättningarna fortsätter att öka, och checkpoints
              förnedrar människor varje dag.
            </seg>
            <seg n="1d1ffada">
              Ockupationen av Västbanken måste upphöra. Gaza ska ha rätt till
              frihet.
            </seg>
            <seg n="105fabf5">
              Vi socialdemokrater är övertygade om att det går att finna en
              lösning med två fria stater, med säkra och erkända gränser, som
              också kan leva som goda grannar. Vägen är lång, men vårt engagemang
              behövs. Det är viktigt för de människor som bor i Israel och Palestina
              men också för hela Mellanöstern.
            </seg>
            <seg n="b846cbb0">
              Situationen i Israel och Palestina påverkar hela Mellanöstern.
              I Arab Human Development Report visar man gång på gång att Mellanöstern
              i en vidare bemärkelse är den region i världen där demokratin
              är sämst utvecklad och där respekten för de mänskliga rättigheterna
              är sämst. Samtidigt visar World Values Survey att människor i
              Mellanöstern om man talar med en enskild kvinna i en by i norra
              Syrien eller med en koptisk kyrkoherde i Egypten tror att det
              går att finna vägar också till demokrati och respekt för mänskliga
              rättigheter i Mellanöstern utan att hindra kultur och religion.
              Så visst går det.
            </seg>
            <seg n="19903db5">
              På samma sätt som man motarbetar demokrati och mänskliga rättigheter
              motarbetar man de människor som i alla samhällen har det tuffast.
              Jag tänker i första hand på kvinnorna. Alla dessa stater har ratificerat
              kvinnokonventionen, men man har gjort det med undantag. Det kan
              vi aldrig acceptera. De mänskliga rättigheterna är individuella,
              universella och icke kulturrelaterade. Därför måste Sverige inte
              bara acceptera och vara glad över att man har ratificerat kvinnokonventionen
              i många stater i Mellanöstern utan också kräva ratifikationer
              utan undantag som är shariarelaterade.
            </seg>
            <seg n="5806c0b2">
              Hur gör man detta? Jo, man gör det via dialog. Den dialogen har
              den socialdemokratiska regeringen alltid arbetet för, från euroislamprojektet
              via Svenska institutet i Alexandria, generalkonsulatet i Istanbul
              och nu Anna Lindh-stiftelsen som instiftades 2005. Men vad händer
              efter det? Hur går dialogen och dialogarbetet vidare? Jag skulle
              vilja veta hur regeringen arbetar med det.
            </seg>
            <seg n="d18fec68">
              Jag kommer att fortsätta kampen för mänskliga rättigheter. De
              är otroligt viktiga för mig. De kommer att bära mig i mitt politiska
              arbete. Men jag kommer att fortsätta i andra forum och i andra
              former. Jag vill tacka för de sex år som jag har haft möjlighet
              att arbeta i utrikesutskottet. Jag ser fram emot att möta er i
              andra debatter.
            </seg>
          </u>
          <note type="speaker" n="186c0c03">
            Anf. 26 Utrikesminister CARL BILDT (m) replik:
          </note>
          <u who="carl_bildt_utrikesminis" xml:id="i-0c6b60e843eb4184-5" n="55a67217">
            <seg n="cf27e4e1">
              Fru talman! Jag noterar att Veronica Palm lämnar utrikesutskottet
              för andra, alls icke oväsentliga, uppgifter och tackar för insatsen
              under åren. Vi har inte alltid tyckt exakt samma sak, och så ska
              det också vara.
            </seg>
            <seg n="57db2b01">
              Det finns mycket jag håller med om när det gäller fredsprocessen
              i Mellanöstern, inte minst det att även om vi inte ska låta det
              som händer på marken, som raketattacker eller bosättningar, förhindra
              fredsprocessen, som inte får stoppas av dem som vill stoppa den,
              måste vi vara medvetna om att det måste till förändringar på marken
              för att skapa det politiska momentum som bryter förhandlingsmotståndarnas
              möjlighet att lägga in veto i slutskedet.
            </seg>
            <seg n="7b40303f">
              Det var till exempel därför som jag höll ett anförande i Israel
              inför Israels utrikesminister och hela etablissemanget där jag
              var mycket tydlig med att detta måste ske liksom att det man gör
              mot Gaza är en kontraproduktiv politik från Israels egna utgångspunkter.
              Man kan diskutera det utifrån folkrätten men också utifrån Israels
              egna utgångspunkter.
            </seg>
            <seg n="687078ad">
              Det enda som skiljer oss, Veronica Palm, är inställningen till
              Hamas. Skulle jag tala med Hamas stängs dörren för mig hos Israels
              utrikesminister, Palestinas utrikesminister, Israels premiärminister
              och Palestinas president. Då kan jag sitta och tjafsa med Hamas
              men är utestängd från fredsprocessen. Det kan vi tycka om eller
              inte, men så är det i realiteten. Däremot var jag, i motsats till
              det Urban Ahlin sade, en av de första när det var samlingsregering
              som åkte till Ramallah och talade med bland andra utrikesministern
              och andra ministrar i den regeringen.
            </seg>
          </u>
          <note type="speaker" n="9a92883d">
            Anf. 27 VERONICA PALM (s) replik:
          </note>
          <u who="veronica_palm_9d5ce6" xml:id="i-dda552b2b2635797-1" n="5f45e644">
            <seg n="f1f4fc29">
              Fru talman! Det är precis det som Socialdemokraterna har krävt,
              nämligen att det ska vara alla relevanta parter på marken. Det
              är en komplicerad konflikt. Nu sker också ockupation på Gaza av
              Hamas, vilket komplicerar situationen ytterligare. Men fortfarande
              ska det vara alla relevanta parter. Då måste Sverige och EU föra
              samtal också med Hamas och med dem som har ockuperat Gaza och
              är företrädare på Gaza så att vi inte får ett Gazastan och Västbankenstan.
              Vi vill ha två stater, och de staterna ska vara Palestina och
              Israel.
            </seg>
            <seg n="3c632254">
              Jag vill bara understryka att huvudproblemet fortfarande är den
              israeliska ockupationen och Israels politik gentemot både Gaza
              och Västbanken.
            </seg>
          </u>
          <note type="speaker" n="d868f6b3">
            Anf. 28 Utrikesminister CARL BILDT (m) replik:
          </note>
          <u who="carl_bildt_utrikesminis" xml:id="i-0c6b60e843eb4184-6" n="55a67217">
            <seg n="d273ff5f">
              Fru talman! Så är det förvisso. Att den israeliska ockupationspolitiken
              måste upphöra är självklart. Det måste upprättas en palestinsk
              stat som lever i fred och säkerhet sida vid sida med Israel.
            </seg>
            <seg n="c9232fe7">
              Går vi tillbaka till Hamas är realiteten den att det som bekant
              finns regeringar som talar med Hamas. Deras dörr är stängd på
              andra ställen. De kommer inte till de kontakter som vi har möjlighet
              att ha. Detta kan man tycka bra eller illa om, men så fungerar
              världen. Vår prioritet är att tala med dem som för fredsförhandlingar,
              och det är den israeliska ledningen och den palestinska ledningen.
              I ett senare skede kan det te sig på ett annat sätt, men vi vill
              inte sabotera våra möjligheter att spela en roll i fredsprocessen.
              Det finns det en risk för att den socialdemokratiska politiken
              skulle göra. Det tror jag inte att ni vill, men jag vill bara
              upplysa om det.
            </seg>
          </u>
          <note type="speaker" n="3e9025e7">
            Anf. 29 VERONICA PALM (s) replik:
          </note>
          <u who="veronica_palm_9d5ce6" xml:id="i-dda552b2b2635797-2" n="5f45e644">
            <seg n="138dce93">
              Fru talman! Med den historik som Sverige har i förhandlingar
              i Mellanöstern är det klart att de dörrarna måste vara öppna,
              och de har varit öppna. Tidigare socialdemokratiska regeringar
              har alltid fört samtal med båda parter och varit noga med att
              ha kontakter med Israel men också med att manifestera som Göran
              Persson gjorde genom att vara den enda statsminister från EU som
              deltog i Arafats begravning.
            </seg>
            <seg n="aaa21a9c">
              Kontakterna med båda sidor är viktiga, och jag förstår att det
              är komplicerat, men jag tycker att regeringen ska överväga när,
              hur och på vilket sätt man ska få in Hamas i diskussionerna. Det
              är klart att det beror på vad Abbas säger och på vad som händer
              i Israel, men Hamas måste in i processen, för de är relevanta
              på marken.
            </seg>
          </u>
          <note type="speaker" n="d4e64c18">
            Anf. 30 MAX ANDERSSON (mp):
          </note>
          <u who="max_andersson_e19a12" xml:id="i-d18eb1edab5e2c1e-0" n="a9064fd6">
            <seg n="fe9df084">
              Fru talman! Låt mig börja med konflikten mellan Israel och Palestina.
              Vi välkomnar inriktningen på regeringens politik men vill understryka
              ytterligare att Israels beteende och brott mot de mänskliga rättigheterna
              inte är acceptabla. Situationen på Gaza utgör en kollektiv bestraffning,
              och den kan helt enkelt inte accepteras. Isoleringen av Gaza måste
              hävas. Muren som syftar till att annektera palestinskt land måste
              rivas. Både Palestina och Israel har rätt till en trygg existens
              med säkra och erkända gränser. Raketattackerna mot Israel måste
              upphöra.
            </seg>
            <seg n="5182b3be">
              Regeringens deklaration är betydligt mer balanserad än EU:s uttalanden
              om konflikten. EU har hittills haft mycket svårt att kritisera
              Israel direkt. EU:s politik gentemot Palestina har också karakteriserats
              av inkonsekvens och motsägelser. Jag tror att man kan dra slutsatsen
              att EU:s politik för att förhindra resultatet av de palestinska
              valen att komma till uttryck inte har varit lyckad.
            </seg>
            <seg n="5940e2d8">
              Jag vill också ifrågasätta utrikesministerns ambition att bygga
              ut samarbetet med Israel. Med tanke på Israels agerande borde
              vi ställa oss frågan om vi inte borde gå i motsatt riktning.
            </seg>
            <seg n="bdc3d5a8">
              Fru talman! Utrikesministern valde också att lyfta fram den nya
              EU-grundlagen som en triumf för EU. Låt det klart sägas att Miljöpartiet
              inte delar den uppfattningen. Lissabonfördraget är den pinsammaste
              milstolpen i EU:s historia och är i praktiken inget annat än den
              fallna EU-konstitutionen under ett nytt namn.
            </seg>
            <seg n="207202f7">
              Det är samma förslag som föll i folkomröstningar i Frankrike
              och Nederländerna. Nu har det presenterats en gång till, men den
              här gången vågar man inte låta väljarna rösta om det.
            </seg>
            <seg n="7aba951f">
              Den ratificeringsprocess som pågår är ett pinsamt spektakel där
              land efter land som skulle ha genomfört en folkomröstning om EU-konstitutionen
              nu i stället godkänner EU-grundlagen utan att våga fråga sina
              folk. Det är uppenbart att den politiska EU-eliten inte längre
              tror att de kan bygga sitt Europa om de frågar medborgarna hur
              de vill ha det.
            </seg>
            <seg n="0b50b3fc">
              Fru talman! Det är inte alltid roligt att säga att man har fått
              rätt. När det gäller utvecklingen i Tchad har Miljöpartiets farhågor,
              som vi nämnde i vår motion, tyvärr besannats. Det är en underdrift
              att säga att situationen är spänd. För bara några dagar sedan
              attackerade rebellgrupper landets huvudstad. EU:s insats för att
              skydda de omkring 400 000 flyktingarna avbröts och försenades
              ytterligare. Läget är allvarligt.
            </seg>
            <seg n="6288aec1">
              Miljöpartiet har hela tiden drivit att en insats för att skydda
              flyktingar och civila i Tchad måste uppfattas som neutral av de
              stridande parterna om insatsen ska kunna sköta sitt jobb.
            </seg>
            <seg n="b2c34a13">
              Det är inte Sveriges eller EU:s uppgift att blanda sig i det
              tchadiska inbördeskriget vare sig på den ena eller den andra sidan.
              Tyvärr måste man starkt ifrågasätta om Frankrike har ett seriöst
              intresse av att EU-insatsen ska betraktas som neutral. Rebellerna
              betraktar inte Frankrike som neutralt. Frankrike har ju ett kolonialt
              förflutet i Tchad och är djupt insyltat i den tchadiska politiken
              på diktatorns sida. EU-insatserna är dominerade av Frankrike och
              rebellerna har förklarat att de inte litar på dess neutralitet.
              Det här har förstås konsekvenser både för säkerhetsläget för soldaterna
              och för deras möjlighet att göra ett bra jobb.
            </seg>
            <seg n="0694e154">
              Läget i Tchad är mycket komplicerat. Det handlar om olja, klanstrider
              och etniska konflikter. Konflikten hänger samman med inbördeskriget
              i Sudan, och både Frankrike, USA och Kina spelar en afrikansk
              version av det stora spelet om naturtillgångar i landet.
            </seg>
            <seg n="f4e1653e">
              Utrikesutskottet kommer i morgon att få en dragning om läget.
              Vi förutsätter att regeringen ger full information till riksdagen.
              Det här är svåra frågor och vi undrar: Var står egentligen regeringen
              i de här frågorna?
            </seg>
            <seg n="9327b541">
              En sak som Miljöpartiet undrar över är hur regeringen tänker
              när det gäller insatsens längd. Sverige är det enda land i insatsen
              som har anmält sig för bara ett halvt år. De andra har anmält
              sig för ett helt. Med tanke på att det är transporterna som är
              den stora kostnaden för insatsen undrar vi om det verkligen är
              en god idé att stanna bara några månader förutsatt att det fortfarande
              är en god idé att åka dit över huvud taget, vilket vi hoppas.
            </seg>
            <seg n="2db3f6d4">
              Miljöpartiet vill att vi ska sätta civilbefolkningens intressen
              i första rummet, inte Frankrikes neokoloniala ambitioner. Man
              måste också fråga sig om det verkligen är en bra idé att just
              EU ska genomföra den här operationen på just det här sättet.
            </seg>
            <seg n="376b02ef">
              Jag tror att vi kommer att få anledning att återkomma till den
              här frågan.
            </seg>
            <seg n="50aee886">
              Jag vill, fru talman, också säga några ord om EU:s fiskeavtal
              med Mauretanien. Det avtalet är ett stort avtal för EU. Det är
              det näst största fiskeavtalet EU har i Afrika. Det är ett ännu
              större avtal för Mauretanien ett land med bräcklig demokrati som
              håller på att återhämta sig från militärstyre. EU har precis sagt
              upp avtalet för omförhandling. Man driver att man inte ska behöva
              betala lika mycket pengar för fisken. Miljöpartiet driver och
              kräver här att man ska skilja på de pengar som är avsatta för
              bistånd och de pengar som är avsatta för betalning för fisk för
              att inte avtalets struktur ska bidra till att gynna rovfiske.
            </seg>
          </u>
          <note type="speaker" n="5ebb6e24">
            Anf. 31 CARINA HÄGG (s):
          </note>
          <u who="carina_hagg_4f0222" xml:id="i-5e3634158f31a165-0" n="e45f61fc">
            <seg n="5a8b9293">
              Fru talman! Jag tycker att det är spännande att få ta del av
              arbetet med att ta fram det dokument som Urban Ahlin har presenterat
              för Socialdemokraternas räkning som handlar om att få till en
              mer aktiv nedrustningspolitik.
            </seg>
            <seg n="5c7de9b4">
              Jag har också uppskattat att lyssna till min partikollega Veronica
              Palm. Jag vill här från talarstolen tacka henne för hennes insatser
              för utrikespolitiken och inte minst för kvinnors rättigheter under
              de år som hon har funnits i utrikespolitiken. Jag välkomnar henne
              till andra debatter om mänskliga rättigheter.
            </seg>
            <seg n="2661a77f">
              Det har varit spännande att lyssna till debatten i sin helhet
              och, som Kerstin Lundgren tydliggjorde, höra skillnaderna i svensk
              utrikespolitik manifesteras. Det finns skillnader, och det är
              viktigt att de synliggörs.
            </seg>
            <seg n="a630fd60">
              Det finns också skillnader när det gäller vilka frågor man tycker
              är viktiga att lyfta fram.
            </seg>
            <seg n="377f964a">
              Jag har i dag tagit fasta på den rapport som Unicef har presenterat
              som visar att våldtäkt används som vapen i många konflikter. Det
              vapnet sprids från soldater till vanliga civila där olika folkgrupper
              ställs mot varandra. Ibland sprids hiv/aids på det sättet. Därför
              väljer Unicef att synliggöra och tala om de här problemen också
              i samband med den nu aktuella konflikten i Kenya. Jag har mött
              de här problemen på andra håll i Afrika, inte minst när jag har
              rest omkring i Bukavu och den östra delen av Kongo. Jag har sett
              barnsoldater. På Panzisjukhuset ett mycket välfungerande sjukhus
              har jag sett hur kvinnorna, tack vare samverkan med Sverige, Sida
              och PMU kan hjälpa kvinnor som är sönderslitna i sina underliv
              av grymma våldtäkter. Man förstår hur våld föder våld och hur
              det bryter ned samhället.
            </seg>
            <seg n="418743e0">
              När det har fått pågå i den här omfattningen under den långa
              tid som vi har sett i den här delen av Kongo tappar man proportionerna
              och riktlinjerna för hur man ska leva och förhålla sig. Man har
              inte resurser.
            </seg>
            <seg n="3ac665ae">
              Det finns så många problem som jag tycker är viktiga att våga
              se och fokusera på i utrikespolitiken. Det finns alltför mycket
              av gubbighet i politiken. De ser inte de här problemen. De ser
              inte kvinnornas problem. De ser inte heller kvinnor som en aktiv
              partner när det gäller att förändra samhällena.
            </seg>
            <seg n="497a06d3">
              Jag har lyssnat på utrikesminister Carl Bildt i dag. Men jag
              har lyssnat många andra dagar också och hört regeringen tala om
              sina prioriteringar. Afrika ska prioriteras, klimat ska prioriteras
              och jämställdhet ska prioriteras. Samtidigt stängs ambassader
              i Afrika. Därmed tunnas den diplomatiska infrastrukturen ut utan
              att vi ser något annat i stället. Möjligheten att vara en aktivare
              part i relation till Afrika minskar när vi inte har redskapen
              kvar i samma utsträckning.
            </seg>
            <seg n="6620b9cd">
              Miljön ska prioriteras. Jag bedömer att endast ett par personer
              har avsatts på UD för att jobba med de här frågorna. Då räcker
              det inte att man säger att det ska prioriteras. Man måste ha redskapen.
              Man måste ha resurserna i antalet personer och man måste ha med
              sig en portmonnä för att hantera de här frågorna.
            </seg>
            <seg n="2596d7cb">
              Man säger att jämställdhet ska prioriteras. Jag har inte sett
              någon förstärkning av personalresurserna på UD. Jag hittar i dag
              endast en person som jobbar med de här frågorna och som verkar
              ha fått direktivet att tunna ut allt som har med maktstrukturer
              att göra och det internationellt vedertagna språkbruket om könsmaktsordning
              som vi inte har hittat på i Sverige utan som baserar sig på FN-dokument.
            </seg>
            <seg n="5a7599a9">
              Jag ser heller inte att man har flyttat över de frågorna till
              andra departement. Det skulle ha kunnat vara en lösning. Jämställdhetsenheten
              på ett annat departement har drabbats av avhopp och andra av dem
              som tidigare har representerat oss i utrikespolitiken i de här
              områdena har rent av fått sparken.
            </seg>
            <seg n="89d8ec3e">
              Sverige är inte längre en feministisk röst i världen. Det förs
              en gammalmodig politik.
            </seg>
            <seg n="2c73fb95">
              Carl Bildt studsar mellan hökarna i Washington och Putins Ryssland
              med en gubbportfölj utifrån en världsbild som inte längre stämmer
              med kartan. Vi ser att allt fler länder i Afrika utan god samverkan
              svårligen kommer att nå upp till de av oss gemensamt uppsatta
              målen.
            </seg>
            <seg n="f7babfe6">
              Utrikesminister Carl Bildt! Vad avsätts i procent? Vad avsätts
              i antal kronor och vad avsätts i andel personal på UD för att
              dessa prioriterade områden ska få verklig substans och för att
              vi ska uppnå det som man säger i högtidstalen och som man nyligen
              sade här från talarstolen?
            </seg>
            <seg n="8dca5da1">
              Om man tittar bakom rubriken i regeringens dokument faller prioriteringarna
              platt till marken, detta i en värld där vi vet att endast 0,02
              procent av ODA går till internationella kvinnoorganisationer.
            </seg>
            <seg n="4e491a9a">
              Birgitta Olsson kritiserade regeringen på det här området. Jag
              välkomnar att åtminstone en borgerlig företrädare vågar tala klartext
              i de här frågorna. Jag hoppas att hon i fortsättningen ställer
              upp på våra konkreta förslag på de här områdena inte minst jämställdheten.
              Jämställdhet och miljö är inte prioriterade. PGU, politik för
              global utveckling, och vårt samarbete med Afrika är tillsammans
              med resolution 1325 viktiga frågor för oss socialdemokrater.
            </seg>
            <seg n="94364f89">
              Vi vill ha en strategi för att våra frågor ska genomsyra en mer
              aktiv utrikespolitik för att utmana könsdiskrimineringen, stärka
              kvinnors mänskliga rättigheter och synliggöra utvecklingshindren
              inte minst för att uppnå millenniemålen och för att kvinnors mänskliga
              rättigheter ska vara en realitet.
            </seg>
            <seg n="c1ceba5f">
              Men vi ser att regeringen tvärtom drar sig tillbaka från fler
              av de internationella scenerna. Man hänvisar till UD. Men om man
              inte heller där driver dessa frågor blir det bekymmersamt.
            </seg>
            <seg n="1ee934c6">
              Fru talman! Jag har en konkret fråga: Blir det ett handelskontor
              i Botswana? Regeringen säger att där man stänger ambassader i
              Afrika ska man övergå till ett annat och bredare samarbete. Då
              blir den konkreta frågan: Blir det ett handelskontor?
            </seg>
            <seg n="1ec24577">
              Eftersom min talartid är slut får jag återkomma på annat sätt.
              Men jag ska avsluta med att säga att jag är mycket bekymrad för
              det som jag har hört i dag om avvisningar till Eritrea. Jag hade
              hoppats att regeringen skulle fortsätta det aktiva arbete som
              man bedrev i opposition för att få hem Dawit Isaak till sin familj.
              Tvärtom verkar man nu i stället ha strategin att se till att folk
              gör honom sällskap i fängelset genom de uppmärksammade avvisningar
              som har skett. Det är mycket beklagligt.
            </seg>
          </u>
          <note type="speaker" n="1d2ad137">
            Anf. 32 WALBURGA HABSBURG DOUGLAS (m):
          </note>
          <u who="walburga_habsburg_douglas_bde0d8" xml:id="i-3e26a47e9773c050-0" n="99ed5e99">
            <seg n="f46a189e">
              Fru talman! Först vill jag tacka utrikesministern för en bra,
              bred och engagerad utrikespolitisk deklaration som visar att Sverige
              nu äntligen igen spelar sin äkta roll i internationella sammanhang.
            </seg>
            <seg n="d02a778e">
              Dagens debatt sker i en tid då det händer mycket inom det utrikes-
              och säkerhetspolitiska området. Östtimor, Burma, Pakistan, Kenya,
              Kosovo är några konfliktfyllda områden. Men jag vill gärna tala
              mer specifikt om Svartahavsområdet och våra partnerländer i Kaukasus.
            </seg>
            <seg n="a0063a9e">
              För oss i EU är det av största intresse att vårt närområde präglas
              av en fredlig utveckling. Det är en förutsättning för att vi ska
              kunna gå vidare med en av Sveriges främsta prioriteringar i EU-arbetet,
              nämligen utvidgningspolitiken och grannskapspolitiken. För oss
              är en vidare utvidgning av EU avgörande. Medlemskapet i EU säkrar
              fred och utveckling för medlemmarna och hela regionen. Därför
              är det av avgörande betydelse att även området och länderna runt
              Svarta havet får en fortsatt positiv utveckling med fred, säkra
              gränser och ökat välstånd.
            </seg>
            <seg n="e4bdeae1">
              Georgien spelar en avgörande roll i denna utveckling. Som en
              före detta sovjetisk delstat har landets demokratiska utveckling
              visat att det går att bryta med det gamla och åstadkomma en positiv
              utveckling, även om det går långsamt och trevande. För regionen
              i övrigt kan Georgien framhållas som ett exempel för de övriga
              länderna.
            </seg>
            <seg n="1340cdf3">
              I början av förra månaden kunde vi bevittna det georgiska presidentvalet.
              Den sittande presidenten Mikheil Saakashvili fick mer än 53 procent
              av rösterna. Oppositionen hade inte lyckats få fram en kandidat
              som man hade enats om utan gick fram med en rad olika personer,
              varav Levan Gachechiladze hamnade på andra plats.
            </seg>
            <seg n="ae50849d">
              De internationella observatörerna intygar att valet var demokratiskt,
              även om det fanns smärre problem under valrörelsen. Detta är särskilt
              anmärkningsvärt då det är första gången som en före detta sovjetisk
              delstat, med undantag av de baltiska staterna som redan är medlemmar
              i Europeiska unionen, genomfört ett val som har godkänts av det
              internationella samfundet. Det är glädjande att se att ett OSSE-land
              som Georgien lyckats lämna raden av failed states , och detta
              mot alla odds.
            </seg>
            <seg n="bdb31fb7">
              Den ryska statsledningen har sannolikt agerat bakom kulisserna
              både före och under valrörelsen. Uppgiften har varit att störa
              den demokratiska utvecklingen i grannlandet så mycket som möjligt
              med bojkott av georgiskt vin, med stängda gränser, med upprepade
              attacker av det ryska luftvapnet mot georgiska mål. Ryssarna är
              uppenbart inte nöjda med sin södra granne. Georgien är på väg
              mot medlemskap i Nato och har ett etablerat samarbete med Europa.
              President Mikheil Saakashvili har befriat sitt land från det kommunistiska
              förtrycket under Eduard Sjevardnadzes år vid makten. Han har lyckats
              lyfta landets ekonomi genom sitt nära samarbete med den före detta
              estniska statsministern Mart Laar. Laar förde sitt land till ett
              EU-medlemskap och lyckades med att göra Estland till en verklig
              tigerekonomi. Laar byggde också upp en axel mellan Estland, Moldavien
              och Georgien som öppnade många dörrar för Kaukasusnationen.
            </seg>
            <seg n="741ae872">
              Under Saakashvilis ledarskap har landet börjat spela en viktig
              roll i Kaukasusområdet genom sitt samarbete med dels Armenien,
              dels Turkiet. Han har en uttalad vilja att lösa flera av de omkringliggande
              konflikthärdarna, särskilt de frysta konflikterna i Sydossetien
              och Abchazien. Det som troligtvis är viktigast är att Georgien
              har satt upp ett ambitiöst program för att bekämpa korruption
              och bygga upp en fungerande rättsstat. Allt detta började ifrågasättas
              under oroligheterna i höstas, oroligheter som till viss del styrdes
              av Ryssland. Men Saakashvili lyckades visa att Georgien är en
              del av Europa, och genom det demokratiskt genomförda presidentvalet
              har Georgien nu på allvar påbörjat sin väg mot den europiska integrationen,
              vilket är ett stort steg framåt och ett steg som ligger helt i
              linje med Sveriges utrikespolitiska prioritering.
            </seg>
            <seg n="8fc7883d">
              För oss är det viktigt att göra Svarta havet till ett europeiskt
              hav med fredliga och ekonomiskt framgångsrika länder runt omkring.
              Redan nu är två Svartahavsländer, nämligen Rumänien och Bulgarien,
              med i Europeiska unionen. Turkiet förhandlar om medlemskap, och
              Sverige står helt enat bakom Istanbuls EU-strävan. Även Ukrainas
              europaperspektiv stöds av Sverige, och riksdagen har uttalat sitt
              stöd för detta.
            </seg>
            <seg n="2470daf6">
              Nu är det avgörande om vi även lyckas få med Ryssland på noterna,
              det vill säga att bli delaktig i demokratiseringsprocessen, att
              bli en fredlig granne, att hjälpa oss i EU och att göra Svarta
              havet till ett fredligt hav. Det ser tyvärr inte alltför bra ut
              just nu när man tänker på hur Moskva skötte frågan om valobservatörer
              under det ryska parlamentsvalet. Men i längden är vårt koncept
              med en lyckad grannskaps- och utvidgningspolitik för länderna
              runt Svarta havet säkert det vinnande kortet för en mer framgångsrik
              politik för hela Europa.
            </seg>
          </u>
          <note type="speaker" n="e1a8d853">
            Anf. 33 ULF HOLM (mp):
          </note>
          <u who="ulf_holm_74ae2f" xml:id="i-55d30dca5a80d394-0" n="c3631c70">
            <seg n="9f61bfae">
              Herr talman! På en enda jord med begränsade resurser är vi alla
              beroende av varandra. Det som utmärker utrikesminister Carl Bildts
              utrikesdeklaration är dock synsättet vi och de, och alltför ofta
              är vi lika med EU och de lika med resten av världen. Så uppfattar
              inte Miljöpartiet världsläget. Det är än viktigare att se att
              vi alla har ett gemensamt ansvar och uppdrag att verka för en
              bättre värld.
            </seg>
            <seg n="058e87d7">
              Fred, god miljö, jämställdhet, mänskliga rättigheter och solidaritet
              är grunderna för oss alla och utgångspunkten för en global grön
              politik.
            </seg>
            <seg n="4ec3e4db">
              Den borgerliga regeringen och Carl Bildt agerar i mycket hög
              grad så som EU vill. Det är EU som mer och mer dikterar svenskt
              agerande, detta i en tid då en självständig svensk röst i världen
              är lika viktig eller viktigare än tidigare. Handfallenheten inför
              EU är slående, och en svensk debatt vill regeringen uppenbarligen
              inte ha. Det är talande när Bildt säger att den nya EU-konstitutionen,
              Lissabonfördraget, har ett brett stöd i Sveriges riksdag. Ja,
              i riksdagen men knappast bland svenska folket. Svenska folket
              vill inte ha mer makt till EU. Svenska folket vill ha en chans
              att folkomrösta om EU:s framtid. Men regeringen är inte intresserad
              av att höra folkets röst.
            </seg>
            <seg n="3910c029">
              Miljöpartiet är djupt oroat för den alltmer centraliserade makten
              i EU. Det blir nu en utrikesminister och en president för EU.
              Det blir en kraftig militarisering av EU, vilket tydligt markeras
              av utrikesministern när han i utrikesdeklarationen hänvisar till
              att Sverige inte kommer att förhålla sig passivt om ett angrepp
              skulle drabba ett annat medlemsland i EU. Sverige ska dessutom
              delta i EU:s snabbinsatsstyrka och tillsammans med Finland delta
              i Natos motsvarande snabbinsatsstyrka. Är det någon som tror att
              Sverige är militärt alliansfritt?
            </seg>
            <seg n="3828f2a4">
              Herr talman! De senaste uppgifterna om skendränkningar av fångar
              i Guantánamo är hemska. Något annat än tortyr är det inte. Det
              är den amerikanska administrationen som står för denna behandling.
              Var finns Bildts protester mot USA:s agerande? Orden om mänskliga
              rättigheter i utrikesdeklarationen klingar onekligen falskt, kanske
              också med tanke på att Sverige fällts åtskilliga gånger för brott
              mot mänskliga rättigheter. Det finns onekligen mycket att göra
              också i Sverige.
            </seg>
            <seg n="fe7f89cc">
              Positivt är att regeringen åker på manifestationer i världen
              för homosexuellas, bisexuellas och transpersoners rättigheter.
              Men det räcker inte med att åka på manifestationer. Sverige måste
              också handla politiskt. Övergrepp och hot mot HBT-personer sker
              på flera platser i världen, Egypten, Ryssland och Iran, för att
              nämna några. De konkreta förslagen, och ibland också protesterna
              mot regeringarna vid aktuella händelser, har lyst med sin frånvaro
              senaste året och verkar också få göra det framöver. Vi är många
              som kan bistå med förslag och kunskap om HBT-frågor, och jag tror
              att vi mer än gärna skulle ställa upp och hjälpa regeringen.
            </seg>
            <seg n="1a1eba50">
              Herr talman! Klimatfrågan är avgörande för allas vår framtid.
              Senaste året har Al Gore fått Nobels fredspris, detta medan Carl
              Bildt kramar gasledningar och agerar för mer oljeutvinning. Det
              finns onekligen en stor skillnad mellan dessa personer. Åtgärder
              mot klimatförändringarna måste ske i Sverige, i Europa och globalt.
              Effekterna av klimatförändringarna kommer att drabba fattiga länder
              i högre grad än rika. Det är också de fattiga länderna som har
              minst resurser att själva vända utvecklingen. Det måste vi i de
              rika länderna inse och därmed agera därefter.
            </seg>
            <seg n="861e6758">
              Herr talman! Det är bra att utrikesministern väljer att lyfta
              upp Indien och Kina som viktiga aktörer. Men glöm då inte länderna
              runt omkring. Situationen i Indiens grannland Pakistan inger oro.
              Mordet på Benazir Bhutto den 27 december förra året var ett hårt
              slag mot demokratiutvecklingen. I går kidnappades en kärntekniker
              i Pakistan. Såväl Indien som Pakistan har kärnvapen, och de ligger
              i krig med varandra. Samtidigt exporterar Sverige vapen till båda
              länderna. Detta är förkastligt. Den svenska vapenexporten måste
              upphöra.
            </seg>
            <seg n="473b5872">
              Vidare har vi situationen i Afghanistan. Det är min fulla övertygelse
              att om USA:s krig i Afghanistan fortsätter, eller om den svenska
              regeringen vägrar att ställa tydliga krav gentemot FN och USA,
              ska den svenska styrkan i Afghanistan tas hem. Jag tror inte att
              hopblandningen av USA:s och ISAF:s styrkor är bra.
            </seg>
            <seg n="738bc9d9">
              Situationen i Burma är mycket långt ifrån bra. Sverige måste
              höja rösten mot diktaturen i Burma och inte sitta med armarna
              i kors, för så uppfattas den svenska positionen i dagsläget.
            </seg>
            <seg n="30952041">
              Herr talman! Sverige måste lyfta upp frågan om Sri Lanka. Utvecklingen
              där blir allt sämre med i princip nu dagligt dödande, och där
              bilbomber tillhör vardagen. Sverige måste överväga att sända observatörer
              och jobba för en fred via förhandlingsbordet. Vi kan inte vänta.
            </seg>
            <seg n="5d256c03">
              Slutligen, herr talman, ger Carl Bildt nu besked om att den europeiska
              forskningsanläggningen ESS kommer att byggas i Lund. Det är en
              nyhet. Det är det kanske också för forskningsminister Leijonborg.
              Att Sverige vill bygga är ingen nyhet, men att det nu är klart
              och att Bildt vill sätta spaden i den lundensiska myllan är nytt.
              Vad som hittills varit känt återstår en rad ställningstaganden
              innan ett beslut kan vara klart. Som miljöpartist anser jag att
              den skånska goda matjorden bör användas till livsmedelsproduktion
              och inte till en jätteforskningsanläggning med mängder av bly
              och kvicksilver och med en enorm åtgång av energi. Carl Bildt
              måste ändra sig.
            </seg>
          </u>
          <note type="speaker" n="4ba855bb">
            Anf. 34 KENNETH G FORSLUND (s):
          </note>
          <u who="unknown" xml:id="i-e1ffeac53d3061c9-0" n="30c055b8">
            <seg n="263db544">
              Herr talman! Den utrikespolitiska deklaration som utrikesministern
              har presenterat i dag är i hög grad en hur-bok. Den beskriver
              hur olika saker ska gå till. Det ska ökas lite här, öppnas lite
              där och fixas på olika sätt. Men vad vill den borgerliga regeringen
              föra för utrikespolitik? Vilka värderingar är det som Sverige
              ska stå för och som vi ska föra ut i världen? Det finns det inte
              så mycket att läsa om i utrikespolitiska deklarationen.
            </seg>
            <seg n="171233ef">
              Det är inte alltför djärvt att i en utrikespolitisk deklaration
              avsluta med att skriva: Vi har alla ett intresse av ett Sverige
              med en klar röst i Europa och med ett starkt engagemang för fred,
              frihet och försoning. Det är ingen stor risk man tar när man skriver
              det. Det är en uppfattning som samtliga partier i riksdagen och
              samtliga som deltar i den här debatten står bakom. Men var finns
              politiken?
            </seg>
            <seg n="d8b8d83d">
              Tidigare har vi fått höra den borgerliga regeringen tala sig
              varm för att Sverige skulle tillhöra EU:s kärna. Inte ens det
              finns längre med. Har den svenska kärnan i EU pillats ur den europeiska
              frukten, eller vad är det som har hänt?
            </seg>
            <seg n="6e521f0a">
              Vad vill egentligen Sverige göra i EU under den borgerliga regeringens
              ledning? Det är en fråga som jag ställer mig efter att ha både
              lyssnat på utrikesministern när han avgav deklarationen och nu
              snabbt ha läst igenom den. På ett ställe hittar jag konkreta ståndpunkter.
              Där står: Vi drev inom Europeiska unionen på för införandet av
              verkningsfulla sanktioner, och på svenskt initiativ inrättade
              unionen ett speciellt sändebud till Burma.
            </seg>
            <seg n="4641376f">
              Det är en alldeles utmärkt politik. Men det beskriver vad vi
              redan har gjort och inte vad den borgerliga regeringen vill att
              Sverige ska göra och bidra med inom EU.
            </seg>
            <seg n="153e7e16">
              Vi socialdemokrater vill öka politikens verkningskraft. Vi tror
              på politiken som förändringsmedel och förbättringsmedel. Vi tror
              också att vi kan öka verkningskraften genom att agera på den europeiska
              och den globala nivån. Det räcker inte längre med att agera enbart
              inom Sveriges gränser.
            </seg>
            <seg n="4ef5013e">
              Vi socialdemokrater vill att EU:s resurser satsas på hållbar
              tillväxt och att sätta fler i arbete i Europa och i resten av
              världen. Där är arbetslösheten totalt sett bedövande och bedrövande.
              Vi vill stärka EU:s sociala dimension. Vi vill att EU ska ta täten
              i miljöpolitiken. Vi ser inte några tydliga ställningstaganden
              från den borgerliga regeringen om vad som skulle vara Sveriges
              och EU:s roll i framtiden.
            </seg>
            <seg n="54c888d3">
              Vi socialdemokrater vill ha en ny ekonomisk ordning i EU där
              vi minskar EU:s jordbrukssubventioner och inte använder hälften
              av pengarna till att subventionera ett jordbruk som har ytterst
              tveksamma konsekvenser både inom och utom EU.
            </seg>
            <seg n="0014c512">
              Vi anser att de regionalpolitiska resurser som EU har genom att
              dela ut regionalstöd ska användas i de nya medlemsstaterna som
              behöver utveckling och inte i de som en gång i tiden var nya medlemsstater
              och nu har utvecklats väl och nått en betydligt högre nivå. Men
              inte heller några sådana ställningstaganden om Sveriges roll i
              EU finns i den utrikespolitiska deklarationen.
            </seg>
            <seg n="94bae725">
              Herr talman! Om det hade varit möjligt enligt riksdagens arbetsordning
              och annat hade jag faktiskt velat yrka på återremiss av den utrikespolitiska
              deklarationen.
            </seg>
          </u>
          <note type="speaker" n="cf4d33fa">
            Anf. 35 KERSTIN ENGLE (s):
          </note>
          <u who="kerstin_engle_65233a" xml:id="i-635aca2dcd3aa993-0" n="572bc826">
            <seg n="d80abd6a">
              Herr talman! Jag kan instämma i det som sades om återremissyrkandet.
            </seg>
            <seg n="545cf750">
              Vi socialdemokrater tror på globaliseringens möjligheter för
              välstånd och minskad fattigdom. Det har tjänat oss väl sedan 1800-talet.
              När avstånden mellan människor minskar och förståelsen för varandra
              ökar växer kraven på demokrati, mänskliga rättigheter och social
              trygghet runt om i världen.
            </seg>
            <seg n="89b2eb97">
              Även om massförstörelsevapen är att fruktansvärt hot mot mänsklig
              existens är även fattigdom, orättvisa och brist på demokrati allvarliga
              hot mot vår säkerhet och en grogrund för terrorism. Lösningen
              är att utjämna orättvisorna.
            </seg>
            <seg n="e16d2361">
              Genom demokratiska val med fria partier kan medborgarna ställa
              krav på sociala reformer och fackliga rättigheter. Kränkta fackliga
              rättigheter eller inga alls, svältlöner, inlåsta arbetare, barnarbete
              och lönedumpning måste bekämpas med facklig och politisk kamp
              för demokratiska fri- och rättigheter.
            </seg>
            <seg n="a878141f">
              Fortfarande är det världens rikaste länder som handlar med varandra.
              Det är inte acceptabelt att billiga råvaror från fattiga länder
              omvandlas till förädlade produkter i industriländer för att därefter
              exporteras till höga priser.
            </seg>
            <seg n="05364dd9">
              Inte minst ursprungsbefolkningen i många delar av världen har
              drabbats av detta. De har hänvisats till landområden som ansetts
              värdelösa men som sedan visat sig innehålla värdefulla råvaror.
            </seg>
            <seg n="a5536726">
              Inte minst uranbrytningen har drabbat dem i form av sämre hälsa,
              död, förstörda vattendrag med mera.
            </seg>
            <seg n="0239ea8c">
              Herr talman! Länge riktades kritik mot IMF och Världsbanken.
              Det var berättigad kritik mot deras nyliberala hållning till länders
              reformeringsbehov. I dag tas större hänsyn till de fattiga ländernas
              egna prioriteringar för effektiv fattigdomsbekämpning. Men det
              räcker inte. Det är viktigt att ta hänsyn till länders olika förutsättningar,
              och det är orimligt att ställa krav på privatiseringar av grundläggande
              samhällstjänster för att få förmånliga lån.
            </seg>
            <seg n="bd3fb040">
              Makten i organisationerna speglar inte längre de ekonomiska förhållandena
              i världen. Relationerna till FN är också oklara. De internationella
              finansiella institutionerna behöver reformeras. Det behövs en
              offentlighetsprincip värd namnet. Demokrati och mänskliga rättigheter
              bör i högre grad vara ett krav för organisationernas utlåning.
              Likaså är det viktigt att sysselsättningen blir en del i arbetet
              för ökad tillväxt och fattigdomsbekämpning. Kopplingen mellan
              IMF, Världsbanken och FN-systemet behöver stärkas. En god idé
              är att omvandla det ekonomiska och sociala rådet Ecosoc till ett
              handlingskraftigt råd för mänsklig utveckling.
            </seg>
            <seg n="f44fa475">
              En annan möjlighet är att pröva om ett reformerat säkerhetsråd
              i FN kan fatta beslut som även gäller ekonomiska frågor, IMF och
              Världsbanken.
            </seg>
            <seg n="7a293874">
              Det är angeläget att omgående avskaffa jordbrukssubventioner,
              inte minst på tobak och alkoholvaror. Jordbruket är den viktigaste
              sektorn i utvecklingsekonomierna. EU:s initiativ att riva delar
              av handelshindren för de minst utvecklade länderna i världen är
              ett steg i rätt riktning. Men Sveriges röst måste bli högre; det
              räcker inte bara med en klar röst.
            </seg>
            <seg n="9b04d88b">
              Även en i grunden positiv inställning till globaliseringen kräver
              medvetenhet om nya hot. Ett av dessa är beroendet av ny och sårbar
              infrastruktur som elnät, flygtrafik, telekommunikationer med mera.
              Ett annat område är ekologiska hot. Ökad levnadsstandard utsätter
              naturen för större belastning. Det globala ekosystemet rubbas.
            </seg>
            <seg n="773aa52f">
              Dödliga pandemier är ett av de största säkerhetshoten. En pandemi
              kan få katastrofala följder inom den transnationella ekonomin.
              När det fria flödet av varor och människor begränsas för att stoppa
              smittorisken kan konsekvenserna bli att världsekonomin kollapsar.
            </seg>
            <seg n="bae24964">
              Ohälsan är ett av de största hindren för och hoten mot tillväxt
              och välfärd. Hälsosystem är i första hand nationella regeringars
              ansvar. I kampen mot smittsamma sjukdomar i fattiga länder krävs
              att tillräckliga resurser tillförs genom bistånd och andra internationella
              insatser.
            </seg>
            <seg n="f5ed841b">
              En bättre hälsa för kvinnor leder till utveckling och välfärd
              för många. Det är inte en slump att det är nästan uteslutande
              kvinnor som får mikrolån genom olika organisationer. En satsning
              på flickors och kvinnors utbildning är i många samhällen den bästa
              investering som kan göras för att nå millenniemålen.
            </seg>
            <seg n="074bd51c">
              Det är inte acceptabelt att 73 miljoner barn under tio år i dag
              arbetar, och att 22 000 barn varje år dör till följd av skador
              på arbetet. Arbetet inom ILO måste få ökad tyngd, och fler länder
              måste förmås att ratificera dess konventioner. Grundläggande mänskliga
              rättigheter i arbetslivet måste föras in i internationella handelsavtal.
              Sverige ska hävda arbetstagarnas rättigheter i internationella
              organisationer som Internationella valutafonden, IMF, och Världsbanken
              genom bilaterala kontakter och med upphandlingsregler på alla
              samhällsnivåer. Därför bör Sverige ratificera ILO-konventionen
              94. Det är nödvändigt att skapa opinion mot urusla arbetsförhållanden
              i hela världen. Här måste Sveriges röst bli högre. Men det hördes
              ingenting om detta från utrikesministern i dag.
            </seg>
            <seg n="1e197098">
              Inom ramen för FN, OECD, ILO och så vidare finns möjligheter
              att driva fram regler för företags ansvar för mänskliga rättigheter,
              arbetsvillkor, bekämpande av korruption och en bättre arbetsmiljö.
              Krav ska ställas på multinationella företag men också på nationella
              och lokala företag som utnyttjar arbetskraft utöver det mänskligt
              hållbara. Här har fackföreningar, konsumentrörelser och globaliseringsrörelser
              en viktig roll för att skapa opinion.
            </seg>
            <seg n="91fcc907">
              Globaliseringens utmaningar kräver ett intensivt samarbete inom
              EU. Tillsammans kan vi göra Europa och världen till en tryggare
              plats med ökad demokrati och minskad fattigdom. Men det räcker
              inte att vara en klar röst i Europa. Det krävs resurser till praktiskt
              arbete, och inte bara till möten och konferenser. Rösten måste
              vara hög och kärnfull för mänskliga rättigheter, kvinnors rättigheter
              och fackliga rättigheter.
            </seg>
          </u>
          <note type="speaker" n="087d5347">
            Anf. 36 CARIN RUNESON (s):
          </note>
          <u who="carin_runeson_c56f59" xml:id="i-cd5e209e5b0f1927-0" n="6f061c43">
            <seg n="9a96d745">
              Herr talman! Det är de spektakulära krigen, ofta med någon av
              våra supermakter inblandade, som får de stora tidningsrubrikerna
              och de längsta inslagen i våra nyhetsprogram. Vi kan följa dramatiken
              och krigshandlingarna från våra vardagsrumssoffor och via frukost-tv.
              Så länge tv-kamerorna och de stora tidningarnas journalister och
              fotografer finns på plats är vi medvetna om vad som händer.
            </seg>
            <seg n="730c6373">
              Men det finns också många glömda krig, inbördeskrig och kriser
              runt om i världen. Det är krig som vi sällan eller aldrig talar
              om och krig som vi till och med har glömt bort.
            </seg>
            <seg n="176c60e3">
              Jag är tillräckligt gammal för att komma ihåg de dramatiska dagar
              1975 när Västsahara ockuperades av Marocko. Jag minns också mycket
              väl Polisarios väpnade kamp mot ockupanterna, som pågick under
              många år innan eld upphör uppnåddes 1991. Men vad hände sedan,
              då? Och hur ser det ut i dag?
            </seg>
            <seg n="6597de79">
              För ett och ett halvt år sedan hade jag tillfälle att besöka
              några av de västsahariska flyktinglägren i Saharaöknen på algerisk
              mark. Då kunde jag med egna ögon se under vilka oerhört svåra,
              närmast hopplösa, förhållanden flera tiotusentals människor lever
              och har levt under i 10, 20 och till och med 30 år. Det råder
              vattenbrist och matbrist ja, brist på det mesta. Förhållandena
              på ockuperad mark i själva Västsahara är inte särskilt mycket
              bättre.
            </seg>
            <seg n="7356a3c7">
              Efter resan har jag ofta frågat mig hur många det är i Sverige
              i dag som är medvetna om västsahariernas situation. Pratar vi
              som minns med våra ungdomar om ockupationen? Jag tror dessvärre
              inte det. Men vi får inte glömma, och framför allt får vi inte
              svika det västsahariska folket. Det är av största vikt, herr talman,
              att regeringen och utrikesministern tar spets här. Här har den
              svenska regeringen ett stort och viktigt ansvar.
            </seg>
            <seg n="9196a873">
              Om vi riktar blicken mot Latinamerika kommer vi till skådeplatsen
              för en annan av världens mer eller mindre glömda konflikter, nämligen
              inbördeskriget i Colombia. Efter årtionden av interna strider
              skapar kidnappningar, mord och massakrer inte längre stora rubriker
              trots att FN för bara ett par år sedan pekade ut inbördeskriget
              i Colombia som den värsta humanitära katastrofen utanför Afrika.
              Omkring tre miljoner människor är på flykt inom landet, och det
              sker otaliga och mycket brutala övergrepp på civilbefolkningen.
            </seg>
            <seg n="aecf2f3a">
              Hur ofta pratar vi om det här kriget? Konflikten i Colombia har
              pågått sedan 60-talet. Det var då Farcgerillan och ELN bildades
              båda med målet en marxistisk stat. Båda grupperna använder sig
              i dag av knarkhandel och kidnappningar som inkomstkälla.
            </seg>
            <seg n="92d9b423">
              Herr talman! I Colombia är våldet ständigt närvarande. Övergreppen
              snarare ökar än minskar. Noterbart är att det är just våldet som
              är den vanligaste dödsorsaken inte enbart bland män utan också
              bland unga kvinnor. Är det inte Farc eller någon annan gerillagrupp
              som sprider skräck är det paramilitären som använder fruktansvärda
              metoder gentemot befolkningen så att de inte ska våga ge sitt
              stöd till gerillarörelsen.
            </seg>
            <seg n="3146a0b3">
              För en kort tid sedan riktades världens blickar mot Colombia
              och Venezuelas presidents Hugo Chavez ansträngningar för att få
              två av Farcgerillans mer namnkunniga fångar frisläppta. Det är
              måhända en droppe i havet, men ändå en liten strimma av hopp om
              att fler fångar kan utväxlas.
            </seg>
            <seg n="6c5a8ab1">
              Sedan snart två år tillbaka är en svensk medborgare som i många
              år har varit bosatt i Colombia försvunnen. Han är kidnappad av
              Farc eller möjligen av någon annan gerillagrupp. I samband med
              att de två colombianska kvinnorna frisläpptes gjordes en tv-intervju
              med den kidnappade svenskens son, som naturligtvis uttryckte sin
              stora oro över faderns öde. Han berömde den svenska polisen för
              dess sätt att sköta frågan, men visade tydligt sin besvikelse
              över UD:s tystnad.
            </seg>
            <seg n="a74e3e09">
              Jag är mycket väl medveten om att man inte förhandlar offentligt
              eller går ut vitt och brett med information i den här typen av
              ärenden. Men jag tycker att det vore klädsamt om man från UD:s
              sida ändå höll kontakt med Larssons familj för att ge all upptänklig
              information.
            </seg>
            <seg n="71e54a26">
              Nu har utrikesminister Carl Bildt för länge sedan lämnat kammaren,
              så jag torde knappast få någon förklaring till UD:s tystnad. Men
              jag är i likhet med den kidnappade svenskens son kritisk till
              avsaknaden av kontakt, och jag kommer att ställa frågan till utrikesministern
              vid ett annat tillfälle.
            </seg>
            <seg n="286513da">
              Alla människor drabbas hårt i krig, men man drabbas olika. Könsrollerna
              förändras också när krig och oroligheter drabbar ett land och
              samhällsstrukturen slås ut. Männen ger sig ut i strid och tvingas
              uppleva ohyggliga saker. Många kvinnor får ta på sig nya uppgifter
              och nya roller som tar fram deras styrka och självförtroende.
              Men för otaliga kvinnor ser situationen helt annorlunda ut. De
              tas till fånga, förs bort, torteras och våldtas. Det är ett öde
              som till och med drabbar många barn.
            </seg>
            <seg n="fccc7b46">
              Jag skulle kunna göra listan lång på länder där fruktansvärda
              övergrepp begåtts och begås. Krig kan föras med vapen, och krig
              kan föras med terror och skräckvälde. Oavsett vilket sätt det
              sker på är det viktigt att vi fördömer de här avskyvärda krigshandlingarna.
              Här måste Sveriges regering med kraft verka för mer dialog och
              mer samarbete för att vi ska kunna bidra till fred och försoning
              i världen.
            </seg>
            <seg n="f2f43572">
              Herr talman! I det sammanhanget är det mycket viktigt att vi
              också talar om de glömda krigen.
            </seg>
          </u>
          <note type="speaker" n="f4b8debc">
            Anf. 37 HILLEVI LARSSON (s):
          </note>
          <u who="hillevi_larsson_9ae9e2" xml:id="i-3246e5daa69617f5-0" n="10fabbf6">
            <seg n="4f7183ce">
              Herr talman! Jag vill i dag tala om två folk som lever under
              förtryck. Det handlar om Västsaharas folk och om Kosovos folk.
              Den ena befolkningen lever i Afrika, i Västsahara, och den andra
              lever i Europa, i före detta Jugoslavien.
            </seg>
            <seg n="65f7b5b5">
              Jag ska börja med Kosovo. Kosovo är ett av de fattigaste länderna
              i Europa. Det här landet led också mycket svårt under kriget i
              före detta Jugoslavien. Så sent som på 90-talet rasade konflikten
              för Kosovos folk.
            </seg>
            <seg n="9d0e64b4">
              Det som konkret hände var att större delen av Kosovos befolkning
              drevs på flykt. Man använde etnisk rensning som krigföring. Mängder
              med kvinnor våldtogs. Hus brändes ned. Enorma ekonomiska värden
              förstördes, men det värsta var ändå det mänskliga lidandet.
            </seg>
            <seg n="e78b005f">
              Om man skulle överföra det här till svenska förhållanden utifrån
              vår befolkningsstorlek skulle det motsvara 40 000 döda, 80 000
              våldtagna och sju miljoner fördrivna från Sverige. Då förstår
              man vilken fruktansvärd katastrof de här krigen har inneburit
              för Kosovo.
            </seg>
            <seg n="34d4b10a">
              Kosovo har haft självstyre, men de här krigen ledde till att
              man blev införlivat med före detta Jugoslavien. Det var Serbien
              som tog över landet. Nu kämpar Kosovos folk för självständighet.
              Större delen av befolkningen är albaner. De upplever det som ett
              svek att vi hittills inte har erkänt landet. De andra länderna
              i före detta Jugoslavien har man satsat mycket mer på både när
              det gäller att ge dem självständighet och när det gäller bistånd
              och investeringar.
            </seg>
            <seg n="0090dd8d">
              Det finns en enorm fattigdom och arbetslöshet i dag i Kosovo.
              Det finns en stor osäkerhet i landet. Man vet inte om man kommer
              att få självständighet eller inte. Det gör det ännu svårare att
              locka till sig investeringar och verkligen satsa inför framtiden.
              Spädbarnsdödligheten är också otroligt hög.
            </seg>
            <seg n="74908f9a">
              Det behövs enorma satsningar på det här landet. Jag tycker att
              Sverige nu ska ta initiativ till och driva mycket hårt och tydligt
              att EU ska erkänna Kosovo som ett självständigt land. Det är också
              viktigt att man kommer till skott i FN. Där har Ryssland hittills
              blockerat. Det är viktigt att EU står enat även i FN för den här
              sakens skull.
            </seg>
            <seg n="497c2c8c">
              Det kommer att bli en övergångsperiod i självständighetssträvandena,
              och därför är det viktigt att Kosovos folk verkligen får vara
              med i den övergångsperioden.
            </seg>
            <seg n="b2e7e93b">
              Samtidigt är det otroligt viktigt att man ställer krav i samband
              med självständigheten att mänskliga rättigheter ska gälla. Minoritetsskydd
              och allt sådant måste vara på plats eftersom det är en osäker
              tid framöver. Vi ska självfallet arbeta för självständighet och
              erkänna Kosovo som ett eget land.
            </seg>
            <seg n="6a6f8519">
              Ett annat erkännande som jag skulle önska från svensk sida är
              ett erkännande av Västsahara som ett eget land. Min kollega Carin
              Runeson har tidigare beskrivit situationen för västsaharierna.
              Det är ett folk som har förföljts under otaliga år. Det finns
              FN-resolutioner som går ut på att Västsaharas folk ska folkomrösta
              om sin framtid. Marocko har förhalat denna folkomröstning en oändligt
              lång tid.
            </seg>
            <seg n="66734235">
              Det som imponerar mest på mig när det gäller Västsaharas folk
              är den fredliga kamp som har förts under många år trots att man
              inte har fått gehör från omvärlden. I praktiken har det inte hänt
              någonting. Det finns ett slut på den här oförtröttliga kampen
              och även för västsahariernas tålamod.
            </seg>
            <seg n="ac1c897a">
              Större delen av befolkningen lever i dag i flyktingläger i Algeriet.
              Nu har till och med biståndet börjat dras in, och därför har de
              svårt att överleva rent fysiskt. Förföljelserna hårdnar i de ockuperade
              områdena i Västsahara. Det finns en hopplöshet, och då är det
              väldigt viktigt att vi ger dem hopp genom att säga att vi erkänner
              deras rätt att existera och deras land som är orättmätigt ockuperat
              av Marocko.
            </seg>
            <seg n="5b553bcd">
              I dag är det närmare 80 länder i världen som har erkänt Västsahara
              som ett eget land. I Afrika finns det många stater, och det är
              ju i Afrika Västsahara ligger. Sverige skulle kunna bli historiskt
              som första europeiska land att erkänna Västsahara.
            </seg>
            <seg n="ec4e61a4">
              När kampen för självständighet för de baltiska staterna pågick
              var Sverige framme och erkände dem. Det blev ett symboliskt erkännande
              som också bidrog till att de här tre länderna äntligen fick sin
              självständighet. Sverige skulle kunna göra detsamma i det här
              fallet.
            </seg>
            <seg n="fe77418d">
              Jag tycker att Västsaharas folk förtjänar detta. Det är ändå
              bara ett symboliskt erkännande det handlar om i det första steget.
              Det är det minsta man kan begära. Vi borde göra så mycket mer.
              Jag tror att fler i Europa skulle följa efter. Då ökar trycket
              på Marocko.
            </seg>
            <seg n="bca5e048">
              Det är min förhoppning att vi erkänner Kosovo som ett eget land
              och att vi erkänner Västsahara som ett eget land och driver detta
              i EU och FN.
            </seg>
          </u>
          <note type="speaker" n="2f6c97af">
            Anf. 38 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-73eac45c487bf4d2-0" n="e9494e5e">
            <seg n="c2bb2596">
              Herr talman! Situationen i Palestina i dag är värre än någonsin.
              Sedan lång tid terroriseras den palestinska befolkningen av den
              israeliska ockupationsmakten. Den senaste utvecklingen i Gaza
              har lett till den värsta situationen som den palestinska befolkningen
              där har upplevt på många år. Ungefär fyra av fem är arbetslösa.
              Nästan lika många lever under fattigdomsgränsen.
            </seg>
            <seg n="3f7ece7f">
              Israels blockad mot införsel av varor liknar alltmer ett försök
              till utsvältning av en hel befolkningsgrupp. Utbrytningen vid
              gränsen mot Egypten för några veckor sedan är ett uttryck för
              ren och skär desperation. Samtidigt attackerar Israel det som
              kallas terrorister, och oftast är det Hamasaktivister man menar
              då. Syftet sägs vara att stoppa de raketattacker som förekommer
              in på israeliskt område, men det är oftare civilpersoner som får
              sätta livet till. Raketattacker är naturligtvis inte acceptabelt,
              men frågan är vad som är orsak och verkan i det här fallet. Dessutom
              skördar raketattackerna inte på långt när så många offer som de
              israeliska räderna gör. Jag menar att detta inte kan kallas något
              annat än statsterrorism. Jag säger detta mot bakgrund av den debatt
              som förekommit de senaste åren om terroristbekämpning. Det är
              tydligen skillnad på terrorism och terrorism.
            </seg>
            <seg n="20e47a62">
              Herr talman! I måndags såg jag en film på SVT. Det är säkert
              flera här inne som såg den. Den handlar om palestinska Leila som
              bor i Hebron på Västbanken. Jag har varit där och sett det som
              filmen visar och beskriver. Det är en stad med 150 000 palestinska
              invånare i den ockuperade staten Palestina som fullständigt domineras
              av en bosättning bestående av 600 israeler. Det förakt och de
              trakasserier som dessa bosättare, med hjälp av militärer naturligtvis,
              utsätter palestinierna för är typiskt för hela Västbanken.
            </seg>
            <seg n="4450bd29">
              I dag fungerar många av de israeliska bosättarna på precis samma
              sätt som många av fångvaktarna gjorde på den tiden då man hade
              läger för judar under andra världskriget, då judar internerades
              och dödades under det som vi kallar Förintelsen. Det här är på
              många sätt en ofattbar paradox. Ättlingarna till dem som drabbades
              av mänsklighetens värsta förbrytelse, Förintelsen, genomför en
              etnisk rensning som till och med överträffar det apartheidsystem
              som vi så ivrigt bekämpade i Sydafrika för ett par decennier sedan.
              Det systematiska förtrycket av palestinierna måste uppmärksammas
              mycket mer för att vi ska komma närmare en lösning av konflikten
              över huvud taget.
            </seg>
            <seg n="e1de859d">
              Vi har i dag en snedvriden bild, inte minst i medier, som går
              ut på att konflikten står mellan två jämnstarka parter. Verkligheten
              är den att Israel är en av världens starkaste och modernaste krigsmakter
              i dag med hjälp av USA. Palestinas vapen är i de flesta fall stenkastning,
              raketer som sällan träffar och, dock alltmer sällan, desperata
              självmordsbombare. Man kan ställa sig frågan vad som driver människor
              till att spränga sig själva i luften om det inte är ren och skär
              desperation och insikten att livet inte är värt att leva på det
              sätt som man lever och i den situation man är.
            </seg>
            <seg n="2b609c4d">
              Till detta kommer bygget av den mur som kommer att dela in Västbanken
              i små bitar, där palestinierna förväntas leva sina liv ett slags
              bantustaner, liknande dem i Sydafrika. Detta blir den yttersta
              förnedringen om det får förverkligas. Man får också en märklig
              känsla när man lägger kartan över murens sträckning över en karta
              över vattentillgångar på Västbanken. Vatten är ju ovärderligt
              i de här delarna av världen för att man ska kunna odla och föda
              sig själv. De största tillgångarna på vatten hamnar på den sida
              om muren där palestinierna inte får vara en händelse som ser ut
              som en tanke.
            </seg>
            <seg n="a3c7ae02">
              Grogrunden för den så kallade fundamentalistiska religiösa motståndskampen
              skapas av israelerna själva. Det är alltså inte bara tveksamt
              och dumt utan i många fall, som det visat sig på tv, rent intelligensbefriat.
              Den israeliska religiösa fundamentalismen skördar de flesta offren
              i denna konflikt, vill jag påstå.
            </seg>
            <seg n="df8f5469">
              Nu är inte alla israeler fundamentalister. Det finns ett motstånd
              som har växt fram och fortsätter växa inne i Israel, och det sker
              i takt med att det israeliska folket också drabbas mer och mer
              av konflikten. Det här finns mest inne i Israel. Bosättarna utgör
              fortfarande ett stort problem. De är svåra att påverka och mer
              fast i sitt tänkande att bo kvar på Västbanken.
            </seg>
            <seg n="8b92f8d7">
              Herr talman! Frågan är vad man ska göra och vad man kan göra.
              Hittills har den svenska regeringen varit alldeles för undfallande
              mot Israel och deras allierade, USA. En starkare röst från Sverige
              behövs som ställer upp på det palestinska folkets sida, liksom
              ett starkare tryck på EU att återuppta förhandlingar med den folkvalda
              regeringen i Palestina för en fredsprocess som blir rättvis. Det
              behövs handelsutbyte och bistånd som hjälper palestinierna att
              skapa ett fungerande samhälle. Det behövs en tvåstatslösning,
              vilket många är överens om, med 1967 års gränser och med ett erkännande
              av den palestinska statens gränser och suveränitet. Det är vad
              som behövs.
            </seg>
            <seg n="b8006dc1">
              Som tidigare har sagts här tycker jag också att om inte Israel
              hörsammar det här så är det dags att bojkotta Israel för att påverka
              och sätta press på landet om ett upphörande av ockupationen. Man
              kan riva upp EU:s handelsavtal och avsluta det militära samarbetet
              med Israel. Det är en väg att gå. Jag menar att det är den medicin
              som behövs för att skapa rättvisa och ge palestinierna det Palestina
              som de har rätt till och som de så hett eftertraktar.
            </seg>
          </u>
          <note n="7e685993">
            I detta anförande instämde Jacob Johnson (v).
          </note>
          <note type="speaker" n="658a49e3">
            Anf. 39 FREDRIK MALM (fp) replik:
          </note>
          <u who="unknown" xml:id="i-0c6b60e843eb4184-7" n="30c055b8">
            <seg n="d69d94df">
              Herr talman! Jag tänkte egentligen inte begära någon replik,
              men när man sedan börjar med detta likställande av Förintelsen
              med dagens situation i Mellanöstern tycker jag att man går över
              gränsen.
            </seg>
            <seg n="97ac86a9">
              Herr talman! Orsaken är att Förintelsen var en industriell, ideologiskt
              motiverad utrotning av Europas judenhet. Sex miljoner människor
              dödades. Förintelsens verkställande stod till och med över Nazitysklands
              allmänna krigföring. När man fick motgångar på slagfältet fortsatte
              man att intensifiera dödandet i Auschwitz. Man styrde om tågtrafiken
              i hela Europa för att de judar man hämtade i områden man ockuperat
              skulle in i gaskamrarna och likvideras, därför att judarna skulle
              utrotas.
            </seg>
            <seg n="f1e22dbd">
              Jag delar uppfattningen att vi behöver en tvåstatslösning. Jag
              tror att man når det bäst genom förhandlingar, och jag skulle
              välkomna om Hamas var berett att erkänna Israel och var berett
              att förhandla. Det är också så att bosättarpolitiken skadar Israel,
              skadar möjligheterna till fred och måste upphöra. Men det ger
              oss inte rätten att likställa Förintelsen med det som händer i
              dag. Det är grovt kränkande mot Förintelsens offer.
            </seg>
          </u>
          <note type="speaker" n="45ba4bd8">
            Anf. 40 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-73eac45c487bf4d2-1" n="e9494e5e">
            <seg n="2cab1392">
              Herr talman! Om Fredrik Malm hade lyssnat hade han hört att jag
              inte gör det. Jag jämställer inte som han säger. Jag drar parallellen
              och drar ut linjerna. De som har drabbats av den största förbrytelse
              vi har haft i världen, Förintelsen, gör i princip samma sak inte
              så att det är i stor skala, men det är nästan ett industrialiserat
              förtryck.
            </seg>
            <seg n="e3846737">
              Tittar man på filmen från i måndags ser man i blixtbelysning
              hur det går till. Man tillåter barn att spotta på palestinierna
              för att de ska flytta från sina hus. Det här pågår hela tiden
              över hela Västbanken, inte bara i Hebron. Det finns exempelvis
              nät över gatorna, därför att det systematiskt kastas ut sopor
              på gatorna på de palestinier som går där under bosättarnas lägenheter.
              Är inte det ett industrialiserat förtryck?
            </seg>
            <seg n="f6a66b4f">
              Det här går inte att jämföra med Förintelsens sex miljoner judar,
              men det finns paralleller, och det finns påminnelser om att detta
              är samma sak, och man gör detta utan att ta hänsyn till att man
              har drabbats själv som jude.
            </seg>
          </u>
          <note type="speaker" n="4fbe9f0c">
            Anf. 41 FREDRIK MALM (fp) replik:
          </note>
          <u who="unknown" xml:id="i-0c6b60e843eb4184-8" n="30c055b8">
            <seg n="91a79f1b">
              Herr talman! Det vore ju klädsamt i den här kammaren om man har
              några som helst proportioner i vad man säger. Torbjörn Björlund
              säger att Israels agerande i dag i princip är samma sak som Förintelsen.
              Då får du, Torbjörn Björlund, ta och visa oss var gaskamrarna
              står någonstans i Hebron. Du får ta och visa oss var de står någonstans
              i Nablus. Du får ta och visa oss hur israelerna ockuperar andra
              länder i Mellanöstern och åker dit och försöker hämta palestinier
              för att placera dem där.
            </seg>
            <seg n="729cfb2b">
              Vad det här handlar om är givetvis en konflikt med fruktansvärda
              övergrepp från båda sidor. Det är ingen som förnekar israeliska
              övergrepp. Det är ingen som förnekar att det i det israeliska
              samhället finns extremister och att det finns en bosättarrörelse
              som inte tvekar att låta sina barn trakassera araber och palestinier.
              Det råder ingen tvekan om detta, och det är därför vi behöver
              en fredlig överenskommelse.
            </seg>
            <seg n="52a462db">
              Men detta kan inte användas som intäkt för att likställa det
              som sker i dag med Förintelsen. Det är en djupt ohederlig debatteknik,
              och det är en kränkning mot Förintelsens offer.
            </seg>
          </u>
          <note type="speaker" n="aa358dd8">
            Anf. 42 TORBJÖRN BJÖRLUND (v) replik:
          </note>
          <u who="torbjorn_bjorlund_cfaa39" xml:id="i-73eac45c487bf4d2-2" n="e9494e5e">
            <seg n="67f343c0">
              Herr talman! Jag vet att Fredrik Malm är bra på att försöka vränga
              till saker.
            </seg>
            <seg n="7a3e7201">
              Det jag menar är alltså att just den här systematiska ockupationen,
              förtrycket och terrorismen statsterrorismen faktiskt har paralleller,
              just därför att de som drabbades av Förintelsen är de som i dag
              utför detta statsterroristiska system. Den parallellen finns där,
              och det finns ett antal sådana paralleller när det gäller Västbanken,
              bosättarna och deras sätt att hantera palestinierna, därför att
              de fördriver palestinierna saklöst. De bygger en mur för att bygga
              in palestinierna så att de slipper ha dem på sitt område. Är inte
              det ett systematiskt, industriellt förtryck så vet jag inte vad
              det är. Det är det jag pekar på.
            </seg>
            <seg n="1e8255b6">
              Det finns i dag en övertro den försöker Fredrik Malm också att
              underblåsa på att det handlar om något slags jämställda, starka
              stater. Det handlar om en stark ockupationsmakt och en förtryckt
              palestinsk stat som knappt ens är en stat.
            </seg>
            <seg n="f37c7a9c">
              När det gäller just Gazaremsan vet jag att det finns beskrivningar
              på bosättare som faktiskt dansade på gatorna och skrek: Skicka
              araberna till gaskamrarna!
            </seg>
            <seg n="398552ea">
              Är det inte en parallell, så säg?
            </seg>
          </u>
          <note type="speaker" n="02fda072">
            Anf. 43 PETER RÅDBERG (mp):
          </note>
          <u who="peter_radberg_0a5fb2" xml:id="i-8ff19da378bfdda5-0" n="a2a6ed7a">
            <seg n="44e131c6">
              Herr talman! Nästa vecka samlas över hundra stater i Wellington
              i Nya Zeeland för att försöka komma överens om ett internationellt
              förbud mot alla typer av klustervapen. Det finns här i Sveriges
              riksdag en bred samsyn om att Sverige ska verka för ett förbud
              mot klustervapen.
            </seg>
            <seg n="2f6a52b3">
              Problemet med regeringens hållning i just klusterfrågan är att
              regeringen kan verka för ett internationellt avtal under förutsättning
              att vi får ett undantag för vårt klustervapen, bombkapsel 90.
              Det här är en moralisk fråga. Det går inte att med trovärdighet
              försöka förhandla fram undantag för sitt eget klustervapen om
              man vill att andra ska avstå sina.
            </seg>
            <seg n="ba19d050">
              I Wellington kommer frågan om definitionen av klusterbomber att
              vara i fokus. Den definitionen kommer att ligga till grund för
              slutdiskussionen i Dublin under december månad senare i år. Det
              är därför mycket viktigt att Sverige är på plats och gör sin röst
              hörd i debatten och verkar för ett totalförbud mot alla sorter
              av klusterbomber.
            </seg>
            <seg n="878af559">
              Jag välkomnar att Socialdemokraterna och Urban Ahlin äntligen
              vill förbjuda alla typer av klustervapen, inklusive vår egen bombkapsel
              90. Det uttalandet innebär att det finns en majoritet mot klustervapen
              i Sveriges riksdag om vi vinner valet 2010.
            </seg>
            <seg n="b22d34cd">
              Sverige har en lång tradition av nedrustning och har arbetat
              aktivt för humanitär rätt. Man kan fråga sig vilka de militära
              skälen för att använda klustervapen är när civilbefolkningen drabbas
              av vapnet till 98 procent; ca 40 procent av dessa är barn.
            </seg>
            <seg n="324e3c75">
              Klustervapnen utvecklades under kalla kriget och är anpassade
              efter den tidens krig. Det är för mig en gåta att inte samtliga
              partier och politiker i denna riksdag står upp och tillsammans
              för kampen mot klustervapen, som ju är en sällsynt djävulsk form
              av krigföring.
            </seg>
            <seg n="53c02da5">
              FN:s generalsekreterare har uppmanat samtliga medlemsstater att
              som ett första steg mot ett förbud inrätta ett moratorium för
              klusterbomber eftersom de strider mot den humanitära rätten genom
              att de drabbar civila. Sverige brukar hänvisa till FN i många
              olika sammanhang. Det vore därför logiskt att vi även denna gång
              följde de råd som generalsekreteraren utfärdat vad gäller ett
              moratorium för klustervapen.
            </seg>
            <seg n="e70476cb">
              Utrikesminister Carl Bildt har talat sig varm för ett militärt
              starkt EU samt ett närmande till militäralliansen Nato. Det som
              emellertid kommer att påverka den svenska och europeiska säkerhetspolitiken
              under överskådlig tid är klimatförändringarna och de erfarenheter
              man kan dra av Irakkriget. Klimatförändringarnas säkerhetspolitiska
              konsekvenser kommer inom en snar framtid att genomsyra all säkerhetspolitisk
              analys och få direkta konsekvenser för såväl internationell krishantering
              som nationell beredskap.
            </seg>
            <seg n="7da01635">
              Den tidigare planerade EU-armén i storleksordningen 100 000 man
              har lagts på hyllan, och man är nu nere på några battle groups
              om ca 2 700 man vardera. En av orsakerna till att EU dragit ned
              på ambitionerna om en EU-armé är den lärdom man dragit av kriget
              i Irak. Det kostar helt enkelt för mycket pengar.
            </seg>
            <seg n="347933a5">
              Debatten om svensk vapenexport är fortfarande het. Sverige har
              ökat sin vapenexport med över hundra procent sedan Irakkriget
              startade 2003. Svenska vapen dödar. Sverige hör till de länder
              som exporterar mest vapen i världen. Miljöpartiet har sedan länge
              krävt att vapenexport till krigförande och människorättskränkande
              länder ska upphöra eftersom det legitimerar förtryck och försvårar
              demokratiutvecklingen. Vapenexporten borde överensstämma med utvecklingspolitiken
              Sverige ska inte ge bistånd med den ena handen och sälja vapen
              med den andra.
            </seg>
            <seg n="22419e20">
              Svensk lag säger att vapen inte bör säljas till krigförande länder
              eller till länder som bryter mot mänskliga rättigheter. Det har
              dock skett vid flera tillfällen och kommer troligtvis, tyvärr,
              att fortsätta framöver.
            </seg>
            <seg n="0344651b">
              Den senaste vapenaffären är JAS-försäljningen till diktaturen
              Thailand, ett land med omfattande kränkningar av de mänskliga
              rättigheterna. Förföljelsen av oliktänkande är omfattande i landet,
              och sedan ett par år pågår en konflikt i södra Thailand. Trots
              detta väljer regeringen att sälja JAS-plan till landet.
            </seg>
            <seg n="95db1992">
              I Thailand hölls förvisso val i december, men tyvärr har situationen
              inte förändrats speciellt mycket. Den demokratiska situationen
              i landet är fortfarande mycket instabil. Detta, herr talman, är
              skäl nog för att försäljningen av JAS-plan till Thailand omgående
              ska upphöra.
            </seg>
          </u>
          <note type="speaker" n="5a8aca6b">
            Anf. 44 JACOB JOHNSON (v):
          </note>
          <u who="jacob_johnson_6c8957" xml:id="i-5169f81187badd54-0" n="83228d41">
            <seg n="85ab4e01">
              Herr talman! För ett drygt år sedan mördades den armeniske journalisten
              Hrant Dink i Istanbul, Turkiet. Jag var själv en av åhörarna när
              Dink deltog vid ett seminarium i riksdagen på Luciadagen 2006,
              ett seminarium som handlade om Turkiets medlemskap i EU och kampen
              för mänskliga rättigheter. Vid seminariet uttalade sig Dink optimistiskt
              om utvecklingen i Turkiet. Det är därför djupt tragiskt att han
              som en förkämpe för de mänskliga rättigheterna och en försoningsprocess
              mellan turkar och armenier brutalt mördades på öppen gata utanför
              sin tidnings lokaler.
            </seg>
            <seg n="6409424a">
              Mordet på Hrant Dink exemplifierar att det i Turkiet fortfarande
              finns starka ultranationalistiska krafter som är ursinniga motståndare
              till att andra etniska grupper ska få sina rättigheter erkända.
              Dessa krafter finns som en undervegetation inom den turkiska staten
              och dess myndigheter och brukar benämnas den mörka staten. Den
              turkiska regeringen måste ta strid mot dessa odemokratiska krafter
              som inte skyr några medel när det gäller att uppnå sina syften.
              Fortfarande ges artikel 301 i strafflagen om förolämpning av turkiskhet
              mycket stort utrymme för inskränkningar av yttrandefriheten.
            </seg>
            <seg n="d03acf27">
              Turkiet är ju ett kandidatland för inträde i Europeiska unionen
              och måste därför vidta de åtgärder som krävs för att fullt ut
              leva upp till Köpenhamnskriterierna. Landet måste även lösa konflikterna
              med sina grannar. Jag tänker till exempel på den illegala turkiska
              ockupationen av norra Cypern och handelsblockaden mot Armenien
              samt de militära attackerna in i de nordliga, kurdiska delarna
              av Irak.
            </seg>
            <seg n="614b4a36">
              När det gäller Turkiets förtryck av den kurdiska befolkningen
              måste regimen ta till vara de möjligheter till dialog som olika
              kurdiska grupper försökt inleda. Men kurderna pekas generellt
              av den turkiska staten ofta ut som terrorister, och tyvärr får
              Turkiets regering stöd av vår utrikesminister vad gäller sådana
              benämningar. Att hävda sina rättigheter som etnisk minoritet betraktas
              av den mörka staten som terrorism oavsett om man bär vapen eller
              inte. I Hrant Dinks fall räckte det med att han var beväpnad med
              en tidning.
            </seg>
            <seg n="4ba7c9a0">
              En del av lösningen när det gäller kurdernas situation är att
              ungdomar som kämpar i den kurdiska gerillan får amnesti så att
              de kan komma ned från bergen och börja leva ett normalt liv utan
              risk för arresteringar eller andra straff. Ungdomarna i gerillan
              är en del av problemet, och en lösning måste inkludera även dem.
            </seg>
            <seg n="db1d9394">
              Ett annat exempel på förföljelse av kurder gäller företrädare
              för DTP, Demokratiska samhällspartiet, som har starkast stöd i
              just de kurdiska områdena. Det startas ständigt juridiska processer
              mot politiskt aktiva kurder, och arresteringar sker dagligen.
              En mängd åtal har väckts mot partiets förtroendevalda. Många av
              partiets distriktsordförande har arresterats, och partiets alla
              54 borgmästare är anklagade för separatism. På inrikesministerns
              order har en borgmästare med kommunstyrelse och fullmäktige fråntagits
              alla sina uppdrag. En förevändning som använts är att borgmästarna
              använt kurdiska i tal och skrift. Statens inställning till det
              kurdiska språket är att det är acceptabelt att användas inom familjen,
              men den som använder språket offentligt riskerar åtal. Detta sker
              trots att Turkiet på papperet godkänt Köpenhamnskriterierna om
              minoriteters rättigheter.
            </seg>
            <seg n="dc68c03f">
              Herr talman! För snart 20 år sedan, den 16 mars 1988, lät Saddam
              Hussein bomba den kurdiska staden Halabja med kemiska, förbjudna
              stridsmedel. Ca 5 000 människor dog. Jag hade möjlighet att för
              någon vecka sedan besöka Halabja och träffa överlevande, vilket
              gjorde stort intryck på mig. Bombningen skedde under den så kallade
              Anfal-kampanjen som Saddam Husseins kusin, ofta kallad kemiske
              Ali, beordrade mot den kurdiska befolkningen.
            </seg>
            <seg n="c0d73065">
              Under kampanjen dödades tiotusentals kurder. Jag har tillsammans
              med fyra riksdagsledamöter från fyra andra partier motionerat
              om att Sveriges riksdag ska erkänna Anfal-kampanjen som ett folkmord.
              Enligt min uppfattning uppfyller denna kampanj definitionen på
              folkmord enligt konventionen från 1948. Frågan kommer att diskuteras
              senare i kammaren, men jag vill redan nu framföra att det är viktigt
              att omvärlden klart uttalar att Anfal-kampanjen var ett folkmord.
              Det är viktigt för det kurdiska folkets skull och för att alla
              regionala makter i området ska förstå att något sådant aldrig
              mer kan accepteras.
            </seg>
            <seg n="d0c0ba0d">
              Kurderna i Irak har rätt att kräva och utveckla regionalt självstyre
              i enlighet med principen om nationellt självbestämmande. Det som
              oroar mig är den fara som ständigt funnits under den kurdiska
              historien, nämligen att kurderna åter kan bli en bricka i andra
              stormakters spel.
            </seg>
            <seg n="b6c5633c">
              Låt mig avslutningsvis få understryka att vi inte får glömma
              det kurdiska folket och dess kamp för fulla mänskliga, demokratiska
              och nationella rättigheter i den komplicerade situationen i Mellanöstern.
            </seg>
          </u>
          <note type="speaker" n="16dabacb">
            Anf. 45 MEHMET KAPLAN (mp):
          </note>
          <u who="mehmet_kaplan_47809b" xml:id="i-f6b5d48c99fca30d-0" n="73f1bd50">
            <seg n="5285957e">
              Herr talman! Jag har under dagen följt delar av debatten och
              tycker att det utrikesministern sade när det gäller två olika
              områden är väldigt intressant. Jag ska nu beröra ett av dem. Mina
              partikolleger från Miljöpartiet har lyft fram flera andra områden.
            </seg>
            <seg n="9bee20c3">
              Det ena intressanta var utrikesministerns förklaring av den hållning
              han har när det gäller Turkiets EU-medlemskap. Det är väldigt
              intressant i och med att jag tillsammans med EU-nämnden var i
              Turkiet förra veckan och kunde framföra denna hållning, som innebär
              att vi i Sveriges riksdag stöttar en linje där Turkiet försöker
              uppnå de kriterier som finns för det medlemskap som har satts
              i utsikt.
            </seg>
            <seg n="55fb84d6">
              Jag ska tala om den andra del som jag finner intressant och som
              har tagits upp här, nämligen den ockupation som palestinierna
              i drygt 40 år har levt under i Mellanöstern. Utrikesministern
              berörde denna fråga, och den har redan vinklats av medierna på
              ett sådant sätt att den har lyfts upp till förstasidorna. Gazas
              situation måste ändras. Man måste helt enkelt se till att försöka
              normalisera tillståndet. Utrikesministern nämnde också det faktum
              att raketbeskjutningarna från palestinskt håll måste upphöra och
              att man från israeliskt håll måste se till att isolationen avbryts.
            </seg>
            <seg n="ddd22b63">
              Om man tittar på vad som har hänt i Gazaremsan den senaste tiden
              upphör man inte att förvånas. Historien upprepar sig. Vi tittar
              tillbaka och ser på en medveten tidigare strategi att byta ut
              den palestinska förhandlingsmotparten från tidigare Arafat till
              någon som man hoppades skulle kunna fungera bättre, nämligen den
              nuvarande presidenten Abu Mazen. Där är vi fortfarande i dag.
              Trots att Arafat i dag inte längre finns på den politiska kartan
              har vi en motpart som Israel säger sig vilja sitta ned och diskutera
              frågorna med. Men om vi ser på vad detta i praktiken har inneburit
              är det tyvärr fortfarande mungiporna nedåt, och någon de facto-förändring
              på kartan har inte skett.
            </seg>
            <seg n="b7d06423">
              Sverige har direkt och via EU och FN inte gjort vad man skulle
              kunna göra, nämligen protestera mot de nyligen uttalade hoten
              från Israels sida om att man avser att deklarera Gaza som fientligt
              territorium. Det här skedde för inte så länge sedan, och det har
              genomförts.
            </seg>
            <seg n="0ea32e1e">
              Den kollektiva bestraffning som nu genomförs mot hela befolkningen
              i Gaza och den belägring som under flera månader helt och hållet
              har pulvriserat ekonomin och det civila samhället och gjort det
              väldigt svårt för civilbefolkningen att leva ett normalt liv,
              tror jag och här delar jag nog både Israel- och Palestinavänners
              oro gör att rekryteringen till det vi inte vill se, nämligen en
              destruktiv motståndsrörelse, kan få nytt liv och kan ske med ytterligare
              kraft. Det är nämligen svårt att prata om fred och försoning när
              man är under belägring på det sätt som Gazaremsan är.
            </seg>
            <seg n="f83d0a17">
              Man har lämnat Gaza utanför en fredsöverenskommelse. Också den
              politiska part som enligt alla oberoende bedömare vann ett val
              som bland annat vår egen utrikesminister har uttryckt genomfördes
              på ett bra sätt har lämnats utanför, med hänvisning till vissa
              saker som i förstone gör att den skulle kunna betecknas som destruktiv
              motståndsrörelse. Men om man tittar i det långa loppet handlar
              det om att man skulle ha fått chansen att visa att man klarar
              av att föra en konstruktiv politik som på sikt skulle kunna leda
              till en tvåstatslösning i området, i stället för att i princip
              bli martyrer och som sådana rättfärdiga den blodiga och dödliga
              delen av den kampen.
            </seg>
            <seg n="bfcd19a2">
              Det är uppenbart att civilbefolkningen i Gaza behöver omedelbar
              humanitär hjälp och att den blockad som har funnits måste hävas.
              Där stöttar jag verkligen utrikesministerns uttalande. Det är
              någonting som han ska ha en eloge för och som jag hoppas att hela
              regeringen står bakom, så att man kan verka internationellt för
              att denna blockad hävs, så att befolkningen får en chans att försörja
              sig själv.
            </seg>
            <seg n="4752bb22">
              För några veckor sedan såg vi masscener när man lyckades forcera
              gränsen mot Egypten. Man lyckades få upp ett andningshål mot Egypten.
              Det var verkligen ett rop på hjälp och ett sätt att försöka överleva.
              Tyvärr var det en del medier här hemma i Sverige men också i resten
              av världen som använde termer som köprusch och köpfest. Det var
              med sorg i hjärtat jag läste dessa rader. Detta handlar om någonting
              som vi här hemma i Sverige har väldigt svårt att sätta oss in
              i. Det är snarare scener från krigstillstånd som Sverige har varit
              med om.
            </seg>
            <seg n="5008cad0">
              Jag välkomnar de meningar som Carl Bildt hade och hoppas att
              debatten kan föras på en vettig nivå.
            </seg>
          </u>
          <note type="speaker" n="6ef49958">
            Anf. 46 OLLE THORELL (s):
          </note>
          <u who="olle_thorell_ed820b" xml:id="i-b42a3caf11eec0c2-0" n="6c9335e4">
            <seg n="d611ba0c">
              Herr talman! Jag kommer att ägna mitt inlägg åt att tala om Asien.
              Som mina partikamrater före mig kommer jag att fokusera på det
              hot som den ökade militariseringen och upprustningen innebär.
              Utvecklingen i Asien är inte entydig. Runt hälften av världens
              fattiga finns där. Samtidigt har hundratals miljoner människor
              lyfts ur den värsta fattigdomen. Mänskliga rättigheter respekteras,
              och demokratin är stark i vissa länder. Samtidigt kränks de mänskliga
              rättigheterna och demokratin är obefintlig eller mycket skör i
              de flesta av Asiens länder.
            </seg>
            <seg n="c9e6ed20">
              Jättarna Kinas och Indiens makt på den globala arenan ökar, och
              världens ögon riktas mot dem. Utvecklingen i Asien kommer att
              påverka allas vår framtid. Kina lägger nu otroliga resurser på
              att OS i Beijing i augusti ska bli en propagandaframgång. Skyskraporna
              växer som svampar ur jorden, och tillväxten slår ständigt nya
              rekord.
            </seg>
            <seg n="05c124e9">
              Asiatisk kultur påverkar oss också alltmer. Hundratusentals svenskar
              åker till Thailand på sol- och badsemester. Ungdomar tågluffar
              inte längre genom Europa, utan backpackar sig genom Asien. Japansk
              anime och koreansk film ökar i popularitet. Kinesiska är numera
              ett vanligt språkval i den svenska skolan.
            </seg>
            <seg n="ce72dc21">
              Men det finns också andra perspektiv. Asien är den kontinent
              i världen som upprustar mest. Arméerna växer och moderniseras,
              och kärnvapenhotet är verkligt och skrämmande. Kina är fortfarande
              en enpartistat, där mänskliga rättigheter inte respekteras. Kina
              är också en av världens starkaste militärmakter.
            </seg>
            <seg n="18b4bd76">
              Några av världens mest infekterade militära konflikter finns
              i Asien. I Afghanistan, i Kashmir, på Koreahalvön, i Burma och
              på Sri Lanka lever människor under det ständiga hotet om militärt
              våld. Till exempel sköts häromdagen fredspristagaren och Östtimors
              president José Ramos-Horta.
            </seg>
            <seg n="676cbf26">
              I bland annat Indonesien, Pakistan och på Filippinerna är militären
              en maktfaktor i samhället vars betydelse inte nog kan betonas.
              Benazir Bhutto mördades i ett självmordsattentat, och flera bombdåd
              har följt efter det. Demokratin i Pakistan är minst sagt skör.
              Därför är det av största vikt att de uppskjutna valen genomförs
              och att den avsatta högsta domstolen återinrättas och får vara
              självständig.
            </seg>
            <seg n="791e32ec">
              I Afghanistan är våldet ständigt närvarande. Även om framsteg
              har gjorts sedan 2001 är hotet från talibanerna kvar. Oroande
              är också att man kan se att konflikten regionaliseras till grannstater
              som Pakistan och Uzbekistan. Ahmed Rashid är en ledande kännare
              i regionen. Han sade på en konferens här i Helsingfors i höstas
              att det inte är stor idé att skicka brandkåren till ett hus om
              grannhusen bebos av pyromaner.
            </seg>
            <seg n="73697d8a">
              Ett resultat av fattigdom och konflikt är att opiumindustrin
              frodas. Svenska trupper gör en viktig insats i det fredsfrämjande
              arbetet, och att dra undan dem vore ett misstag. Vi socialdemokrater
              tror att det behövs en bred strategi för Sveriges engagemang i
              Afghanistan där mer bistånd är viktigare än fler trupper.
            </seg>
            <seg n="764ae3de">
              Våldet och konflikterna i Asien är inte bara ett hot mot invånarna
              där utan mot hela den globala säkerheten. Sverige måste vara drivande
              och aktivt på alla arenor för att bidra till att lösa de här konflikterna.
              Vi måste samtidigt visa på sambandet mellan å ena sidan fattigdomsbekämpning
              och en rättvis fördelning och å andra sidan fred och stabilitet.
            </seg>
            <seg n="99412367">
              Ett av många exempel är Burma, som inte har nämnts mycket i debatten
              i dag, men jag tänker göra det. Det är ett av världens fattigaste
              länder med en av Asiens största arméer. Efter att protesterna
              i september brutalt slogs ned har strålkastarskenet slocknat.
              Det internationella samfundet har protesterat, vissa sanktioner
              har stärkts, men juntan sitter kvar i orubbat bo.
            </seg>
            <seg n="abaa4a22">
              Det senaste utspelet från juntan är att man utlovar en folkomröstning
              om den nya författningen, en författning som ingen ännu har sett,
              och senare val till ett nytt civilt styre. Det här låter ju lovande
              men är nog bara ytterligare en skenmanöver för att klamra sig
              fast vid makten.
            </seg>
            <seg n="b0d5d55b">
              Författningen som tog 14 år att ta fram är i själva verket en
              garanti för att militären ska behålla makten. Man ska komma ihåg
              att den gör det omöjligt för Aung San Suu Kyi att bli regeringschef.
              Militären kommer att utse en fjärdedel av parlamentet. Sex ministerposter
              är reserverade för militären, och den som ska bli premiärminister
              måste ha varit general i minst tio år.
            </seg>
            <seg n="324f5475">
              Sverige måste delta i synandet av den bluffen och verka för att
              EU:s gemensamma ställningstagande stärks ytterligare. Kraven på
              att Aung San Suu Kyi och resten av de politiska fångarna ska släppas
              måste stå fast. En dialog mellan alla parter är den enda vägen
              framåt.
            </seg>
            <seg n="b574abf2">
              I den här konflikten liksom i många andra i Asien spelar Kina
              en nyckelroll. Trycket på Kina måste öka och bli så starkt att
              de tvingas agera. Här kan EU och Sverige spela en större roll.
            </seg>
            <seg n="767a5576">
              Avslutningsvis, fru talman, vill jag säga att om vi ska få en
              fredligare värld måste världen rusta ned. Ska konflikter lösas
              måste det gå hand i hand med fattigdomsbekämpning och en mer rättvis
              fördelning. Nya initiativ måste också tas för nedrustning och
              avmilitarisering. Där ser vi socialdemokrater att Sverige kan
              göra mer. Vi har förslagen, det har inte regeringen.
            </seg>
          </u>
          <note type="speaker" n="64faa466">
            Anf. 47 FREDRIK MALM (fp):
          </note>
          <u who="unknown" xml:id="i-18e44c420e91f8c5-0" n="30c055b8">
            <seg n="5958a58d">
              Fru talman! Jag tänkte säga några ord om Iran. Det är glädjande
              att det tas upp i utrikesdeklarationen att Sverige och EU står
              bakom FN:s resolution att Iran ska följa icke-spridningsavtalet.
              Men jag tror att vi ska tänka efter noggrant för att förstå vikten
              av den här problematiken.
            </seg>
            <seg n="08fff0e2">
              En stat som inte tvekar att hänga sina medborgare i lyktstolpar,
              en stat som inte tvekar att gräva gropar där man stoppar ned unga
              flickor så att bara huvudet är ovanför markytan och sedan låter
              maskerade män kasta sten i huvudet på de här flickorna tills de
              dör, en stat som uppenbart inte har några skrupler när det gäller
              att begå den här sortens grymheter mot sin egen befolkning, vad
              skulle en sådan stat inte kunna ta sig till om den också förfogade
              över världens farligaste vapen? Det är en stat som dessutom är
              känd för att i dag vara världens främsta spridare av internationell
              terrorism, en stat som frenetiskt motsätter sig en fredlig överenskommelse
              mellan Israel och Palestina som skulle kunna bidra till att en
              del av de knutar som finns i regionen kan lösas upp.
            </seg>
            <seg n="39285923">
              Vi vet inte om Iran kommer att få kärnvapen. Vad vi däremot vet
              är att Iran i alla fall fram till 2002 har haft ett atomenergiprogram
              i syfte att utveckla kärnvapen. Därefter kan det ha stoppats eller
              det kan ha stoppats tillfälligt och dragits i gång igen. Men en
              stat som dagligen mer eller mindre hotar en annan stat i regionen
              med utplåning om man förfogade över dessa vapen, vad skulle den
              inte kunna ta sig till?
            </seg>
            <seg n="7bac3f1e">
              Om en ledare, en president, en gång säger, i det här fallet om
              staten Israel, vi har tänkt utplåna er skulle det kanske viftas
              bort som en diplomatisk fadäs. Men om detta sker gång på gång
              bör vi givetvis ställa oss frågan om det kanske är så att den
              här ledaren som framför dessa hot faktiskt menar allvar.
            </seg>
            <seg n="3a4720d2">
              Jag tror, fru talman, att det finns mycket stora risker om utvecklingen
              med urananrikning fortsätter och Iran i framtiden blir en kärnvapenmakt.
              Det riskerar att sätta i gång en rustningsspiral i regionen. Turkiet,
              Egypten och andra stater är oroliga. Det kommer kraftigt att hindra
              en demokratisering av Iran självt, därför att en stat som förfogar
              över kärnvapen blir immun mot omvärldens påtryckningar.
            </seg>
            <seg n="6e01ecb3">
              Om det sedan uppstår problem oljepriserna går ned, det blir oro
              inne i Iran kommer regimen att kunna använda ett ännu mer skoningslöst
              våld mot sin egen befolkning. Därför är det mycket viktigt att
              Sverige och EU är tydliga med att sanktionerna måste efterlevas,
              att de möjligen i framtiden kan förstärkas och att detta kombineras
              med ett demokratistöd till den iranska befolkningen och till de
              folkrörelser och organisationer som finns och som verkar för en
              fredlig och demokratisk utveckling.
            </seg>
            <seg n="90d0a06c">
              Fru talman! Jag vill också i det här sammanhanget säga några
              ord om den kurdiska befolkningen, 40 miljoner människor utan en
              egen stat. Det är världens största befolkning som i praktiken
              är statslös, om man ser till deras egen identitet och ett kurdiskt
              hemland i Kurdistan.
            </seg>
            <seg n="538ac6d0">
              Den här befolkningen lider under mycket svåra umbäranden i Iran,
              i Syrien, i Turkiet och även i Irak. Vad det handlar om från Sveriges
              sida är att förbättra relationerna med Kurdistans regionala regering
              i norra Irak, att gärna öppna ett konsulat, en beskickning, att
              stärka våra diplomatiska förbindelser och ge demokratistöd. Det
              handlar också om att öka påtryckningarna på Turkiet i EU:s medlemskapsförhandlingar
              att respektera de mänskliga rättigheterna samt kurdernas språkliga
              och kulturella rättigheter. Då kanske vi också får se detta folk
              gå en positiv framtid till mötes.
            </seg>
          </u>
          <note n="e11a6199">
            Anf. 48 LENNART SACRÉDEUS (kd):
          </note>
          <u who="unknown" xml:id="i-e5676ae3a031ce82-0" n="30c055b8">
            <seg n="d1e30980">
              Fru talman! Jag vill inleda med orden: En människa som tror är
              en människa som hoppas. Vårt land har ett intresse i att många
              män och kvinnor hoppas.
            </seg>
            <seg n="20f5ef2b">
              Dessa positiva ord om religionens betydelse för ett gott samhälle
              uttalades nyligen av Frankrikes president Nicolas Sarkozy. Han
              har också uppmanat troende att vara mer aktiva i den offentliga
              debatten.
            </seg>
            <seg n="f85476cb">
              Fru talman! I Sverige är religionsfriheten en av de absoluta
              rättigheterna i vår grundlag som inte får inskränkas. Varför är
              det så? Kanske därför att historien har lärt oss att religionen,
              vetskapen om att det finns något mer än bara det hårda och det
              materiella, ger människor frihet i tider av förtryck.
            </seg>
            <seg n="b1a29890">
              Som kristdemokrat och tidigare ledamot av Europarlamentets utrikesutskott
              är jag den förste att beklaga att utrikesministern i dagens utrikespolitiska
              deklaration från regeringen över huvud taget, vad jag kan finna,
              inte nämnde någonting om religionsfriheten och dess betydelse
              i världen. Jag finner detta som en verklig lapsus. Jag förväntar
              mig att utrikesministern och regeringen kommer att tydligt markera
              religionsfrihetens betydelse i framtida deklarationer.
            </seg>
            <seg n="f6975c35">
              Fru talman! Religionsfriheten skulle kunna sägas vara såväl moder
              som barnmorska åt många andra mänskliga fri- och rättigheter.
              Det gäller samvetsfriheten, åsiktsfriheten, yttrande- och föreningsfriheten.
              Detta ser vi till exempel i artikel 18 i FN:s konvention om medborgerliga
              och politiska rättigheter.
            </seg>
            <seg n="5d9c25a3">
              Samtidigt finns en annan verklighet runt om i världen. För knappt
              en månad sedan kunde vi i medierna läsa om hur mord och bränder
              drabbade Indiens kristna under julen. 95 kyrkor brändes ned och
              vandaliserades, och 730 kristna familjer fick sina hem nedbrända.
              Fyra personer tillhörande den kristna befolkningsgruppen mördades,
              och sex skadades allvarligt. Våldet var välorganiserat och samordnat.
              Det hade varit fullt möjligt att förhindra om myndigheterna hade
              agerat kraftfullt.
            </seg>
            <seg n="e65e8057">
              Fru talman! Faktum är att den enskilt vanligaste orsaken till
              att människor i dag utsätts för förföljelse, kränkningar och övergrepp,
              inte sällan med dödlig utgång, är religiös tillhörighet och identitet.
              I Indien är det den hinduiska majoriteten som står för förföljelsen,
              och i till exempel Irak är det den muslimska majoriteten. Åtminstone
              tidigare har just de kristna varit de mest utsatta av alla religiösa
              minoritetsgrupper i världen. Jag tror inte detta har förändrats
              efter det att konflikterna eskalerat mellan olika muslimska inriktningar.
            </seg>
            <seg n="3d679271">
              När det gäller Irak får vi nämligen alarmerande rapporter om
              att de kristna syrianerna, assyrierna och kaldéerna utsätts för
              en förföljelse som kan liknas vid etnisk och religiös rensning.
              I skuggan av Irakkriget tar Södertälje emot lika många irakier
              som hela USA gör sammantaget. Var femte invånare i denna svenska
              stad är i dag en kristen syrian, assyrier eller kaldé. Vi har
              i medierna kunnat läsa att det i gruppen av Irakflyktingar finns
              personliga vittnesmål och rapporter om hur kristna kyrkor bombas,
              kristna flickor våldtas, präster halshuggs, kristna barn kidnappas
              och så vidare. Muslimska ledare har velat få de kristna att framstå
              som fiender, allierade med USA.
            </seg>
            <seg n="46208d53">
              Flest flyktingar från Irak tas emot av Syrien, Turkiet och Jordanien.
              Enligt uppgifter från UNHCR är en tredjedel av dessa kristna,
              trots att de för något år sedan utgjorde endast 3 procent av befolkningen.
              Detta innebär att Irak håller på att rensas religiöst och etniskt
              på de kristna befolkningsgrupperna. Att Sverige tar emot asylsökande
              flyktingar som flyr förföljelse och förtryck är ett uttryck för
              viljan att fungera som en internationell fristad.
            </seg>
            <seg n="204534c8">
              Fru talman! Jag finner att med denna flyktingsituation i vårt
              land hade det varit naturligt om utrikesministern hade nämnt religionsförföljelserna
              i sin utrikespolitiska deklaration.
            </seg>
            <seg n="eb75f2f4">
              Den utrikespolitiska debatten var härmed avslutad.
            </seg>
            <seg n="2e07113c">
              KOM(2007)694
            </seg>
            <seg n="656bfa23">
              Rossana Dinamarca
            </seg>
            <seg n="656bfa23">
              Rossana Dinamarca
            </seg>
          </u>
          <note n="0227a46e">
            2 § Avsägelse
          </note>
          <note n="9d4e8199">
            Andre vice talmannen meddelade att f.d. statsrådet Barbro Holmberg
            anhållit om entledigande från uppdraget som suppleant i riksbanksfullmäktige
            från och med den 13 februari.
          </note>
          <note n="b5894913">
            Kammaren biföll denna anhållan.
          </note>
          <note n="a360016f">
            3 § Ledighet
          </note>
          <note n="e7084251">
            Andre vice talmannen meddelade att Pernilla Zethraeus (v) ansökt
            om fortsatt ledighet under tiden den 16 februari1 juni.
          </note>
          <note n="22f28489">
            Kammaren biföll denna ansökan.
          </note>
          <note n="6d0beffe">
            Andre vice talmannen anmälde att Amineh Kakabaveh (v) skulle
            tjänstgöra som ersättare för Pernilla Zethraeus.
          </note>
          <note n="2829edc9">
            Mats Einarssons uppdrag som ersättare för Pernilla Zethraeus
            skulle upphöra den 16 februari.
          </note>
          <note n="0efc33f0">
            Andre vice talmannen meddelade att Lena Hallengren (s) ansökt
            om ledighet under tiden den 3 mars 20081 mars 2009.
          </note>
          <note n="22f28489">
            Kammaren biföll denna ansökan.
          </note>
          <note n="c48f8436">
            Andre vice talmannen anmälde att Dan Nilsson (s) skulle tjänstgöra
            som ersättare för Lena Hallengren.
          </note>
          <note n="d3fabc55">
            4 § Anmälan om kompletteringsval till utskott
          </note>
          <note n="5474c1f3">
            Andre vice talmannen meddelade att Socialdemokraternas riksdagsgrupp
            anmält Dan Nilsson som suppleant i socialförsäkringsutskottet
            och miljö- och jordbruksutskottet under Lena Hallengrens ledighet.
          </note>
          <note n="2df7c71d">
            Andre vice talmannen förklarade vald under tiden den 3 mars 20081
            mars 2009 till
          </note>
          <note n="d78a41d5">
            suppleant i socialförsäkringsutskottet
          </note>
          <note n="7b6ca252">
            suppleant i miljö- och jordbruksutskottet
          </note>
          <note n="12ab7642">
            5 § Anmälan om inkomna faktapromemorior om förslag från Europeiska
            kommissionen
          </note>
          <note n="3f3219de">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="ae3abda1">
            KOM(2007)614
          </note>
          <note n="b0d854e0">
            5039/08, 5037/08, 2007/08:FPM33
          </note>
          <note n="3b79c3a1">
            6 § Hänvisning av ärenden till utskott
          </note>
          <note n="4e465aa0">
            Föredrogs och hänvisades
          </note>
          <note n="783795d2">
            7 § Förnyad bordläggning
          </note>
          <note n="9801f855">
            Föredrogs och bordlades åter
          </note>
          <note n="b5a4c593">
            8 § Bordläggning
          </note>
          <note n="3b404462">
            Anmäldes och bordlades
          </note>
          <note n="0bac4207">
            9 § Anmälan om skriftliga svar på frågor
          </note>
          <note n="435fcd15">
            Anmäldes att skriftliga svar på följande frågor inkommit
          </note>
          <note n="8074edfc">
            den 13 februari
          </note>
          <note n="d800a0c4">
            Lennart Sacrédeus
          </note>
          <note n="9dfdb4f4">
            Hans Linde
          </note>
          <note n="41549ed1">
            Thomas Bodström
          </note>
          <note n="92760e39">
            Lars Tysklind
          </note>
          <note n="5038e486">
            Helene Petersson
          </note>
          <note n="2d43b4b2">
            Margareta Persson
          </note>
          <note n="ad359e26">
            Carina Hägg
          </note>
          <note n="52e0d30e">
            Staffan Danielsson
          </note>
          <note n="59cb078a">
            Lars Hjälmered
          </note>
          <note n="dcc6645a">
            Mats Gerdau
          </note>
          <note n="bc4791d7">
            Désirée Liljevall
          </note>
          <note n="ad359e26">
            Carina Hägg
          </note>
          <note n="3cb09f69">
            Karin Åström
          </note>
          <note n="a415876b">
            Kristina Zakrisson
          </note>
          <note n="50b48847">
            Helena Bouveng
          </note>
          <note n="8184762b">
            Tina Acketoft
          </note>
          <note n="c52d51e8">
            Hillevi Engström
          </note>
          <note n="f8863454">
            Magdalena Andersson
          </note>
          <note n="76bdaa9a">
            Staffan Appelros
          </note>
          <note n="a968aff4">
            Mats Johansson
          </note>
          <note n="ce903b81">
            Hans Hoff
          </note>
          <note n="2add4389">
            Camilla Lindberg
          </note>
          <note n="a7901734">
            Eva Sonidsson
          </note>
          <note n="b59d8599">
            Finn Bengtsson
          </note>
          <note n="3b9834d0">
            Siv Holma
          </note>
          <note n="c873b5c5">
            Eliza Roszkowska Öberg
          </note>
          <note n="657ab10f">
            Svaren redovisas i bilaga som fogats till riksdagens snabbprotokoll
            tisdagen den 19 februari.
          </note>
          <note n="238af020">
            10 § Kammaren åtskildes kl. 13.14.
          </note>
          <note n="0d5f6c1e">
            Förhandlingarna leddes
          </note>
          <note n="eaf7f5a1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
