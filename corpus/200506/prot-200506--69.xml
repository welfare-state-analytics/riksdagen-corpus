<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--69</head>
          <docDate when="2005-02-08">2005-02-08</docDate>
        </div>
      </front>
      <body>
        <div>
          <note n="9e087a29">
            ﻿
          </note>
          <note n="477bc249">
            Riksdagens protokoll
          </note>
          <note n="5f30d6d7">
            2005/06:69
          </note>
          <note type="date" n="8848a2ca">
            Onsdagen den 8 februari
          </note>
          <note n="a9ea875e">
            Kl. 09:00 - 16:18
          </note>
          <note n="9e11c4bb">
            1 § Justering av protokoll
          </note>
          <note n="3efdac5c">
            Justerades protokollet för den 2 februari.
          </note>
          <note n="38cd6d0c">
            2 § Meddelande om ändring i kammarens sammanträdesplan
          </note>
          <note n="98a48a3e">
            Tredje vice talmannen meddelade att arbetsplenum torsdagen den
            9 februari kl. 12.00 skulle utgå.
          </note>
          <note n="3f7ca4a2">
            3 § Anmälan om inkommen faktapromemoria om förslag från Europeiska
            kommissionen
          </note>
          <note n="f14664ed">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="f2596552">
            KOM(2005)651
          </note>
          <note n="494836dd">
            4 § Hänvisning av ärenden till utskott
          </note>
          <note n="e5482f76">
            Föredrogs och hänvisades
          </note>
          <note n="a596ceb9">
            5 § Legitimation och skyddad yrkestitel
          </note>
          <note n="66e732e8">
            Föredrogs
          </note>
          <note type="speaker" n="a89300ca">
            Anf. 1 CRISTINA HUSMARK PEHRSSON (m):
          </note>
          <u who="unknown" xml:id="i-19719da53c26e2da-0" n="f7859b6f">
            <seg n="ecdd0bda">
              Fru talman! Sluta leta syndabockar när sjukvården brister. Det
              är krav som har framförts på många håll, och man har gjort så
              länge. Danmark är ett föregångsland på det här området. I Sverige
              går införandet av avvikelserapportering alldeles för sakta.
            </seg>
            <seg n="05a68da5">
              Självklart ska det finnas olika typer av påföljder när det blir
              fel inom vården. Vid allvarliga fel och brister är det självklart
              att man ska göra anmälan, precis som i dag, enligt lex Maria och
              lex Sara, till Hälso- och sjukvårdens ansvarsnämnd och Socialstyrelsen.
            </seg>
            <seg n="2fa1d311">
              Andra områden som också har höga säkerhetskrav som till exempel
              flyget använder sig av just avvikelserapporteringar i mycket hög
              utsträckning.
            </seg>
            <seg n="c89e9b44">
              Om man uppmärksammar riskfyllda tillbud kan man i tid undvika
              att de upprepas. Att rapportera avvikelser är, som jag ser det,
              en av de allra viktigaste metoderna för att förbättra säkerheten
              inom vården.
            </seg>
            <seg n="0f363e7e">
              En avvikelserapportering ska i första hand inrikta sig på vad
              som har blivit fel, inte på vem som var inblandad.
            </seg>
            <seg n="dc182cbb">
              Fru talman! Det finns mycket gott att säga om den svenska sjukvården,
              men den har allvarliga brister när det gäller effektivitet, kvalitet
              och patientsäkerhet. Statistik från patientförsäkringar ger en
              viss uppfattning när det gäller att mäta lidande och brister.
            </seg>
            <seg n="46570b98">
              Som exempel kan nämnas att över 3 600 patienter sökte och fick
              ersättning 2001. Av dem uppvisades ibland upp till 15 % invaliditet.
            </seg>
            <seg n="fe49019a">
              Socialstyrelsens rapporter nyligen visar att hundratals personer
              varje år avlider av skador som man fått i vården och som hade
              kunnat undvikas. Samtidigt vet vi att mörkertalet är väldigt stort.
            </seg>
            <seg n="4819a642">
              Alliansens förslag att stärka patientens ställning och införa
              en patienträttighetslag, öka tillsynen i vården genom en starkare
              tillsynsmyndighet, öppna kvalitetssystem, införa en vårdvisare
              för äldre och multisjuka och satsa på nationella IT-system är
              åtgärder som många gånger skulle kunna säkra patientens väg genom
              vårdkedjan.
            </seg>
            <seg n="b42ccddb">
              Jag vill också påminna om att Moderaterna i budgeten avsatt över
              10 miljarder kronor för att stärka vården och omsorgen. Det hade
              kommit till nytta när det gäller patientsäkerheten.
            </seg>
            <seg n="f81f30b1">
              Fru talman! Att analysera och följa upp misstag, eller så kallade
              avvikelser, i vården så att det inte inträffar igen är det viktigaste
              säkerhetsarbetet. Det arbetet måste accelereras. Det räcker inte
              som majoriteten skriver i betänkandet att lex Maria har reformerats
              och att olika aktörer inom hälso- och sjukvården har enats om
              ett gemensamt uttalande om hur patientsäkerhetsarbetet ska bedrivas.
            </seg>
            <seg n="b07699b8">
              Svensk hälso- och sjukvård kännetecknas inte av en öppen kultur
              där vårdpersonalen uppmuntras att anmäla fel och brister. Många
              avstår därför att man är rädd för att bli prickad.
            </seg>
            <seg n="391fcdfe">
              Fru talman! Vi måste acceptera att fel kommer att begås inom
              sjukvården också i framtiden. Utmaningen ligger i att rätta till
              felen innan de får allvarliga konsekvenser. Här kommer behovet
              av att stärka arbetet med avvikelserapportering in. Patientsäkerheten
              ska i ökad utsträckning vara grundbulten i kvalitetsarbetet i
              vården.
            </seg>
          </u>
          <note n="1959cfb9">
            Därför, fru talman, yrkar vi moderater bifall till reservation
            nr 2.
          </note>
          <u who="unknown" xml:id="i-90255f63dca592f0-0" n="f7859b6f">
            <seg n="3b9936b1">
              I dagens betänkande tar vi ställning till att ge ett antal yrkesgrupper
              legitimation och skyddad yrkestitel. Det är en stor dag för dem
              som det berör. De är alla på olika sätt delaktiga i vården runt
              patienten och en viktig kugge i arbetet med att ge patienten en
              god och säker vård och omsorg. Det är anledningen till Moderaternas
              stöd i denna fråga.
            </seg>
            <seg n="261f074a">
              Man har fått vänta många år på den här dagen. Utredningar och
              beslut i denna fråga har legat i en byrålåda på Socialdepartementet
              alldeles för många år. Fler yrkesgrupper ansöker nu om legitimation
              och skyddad yrkestitel. De ska självklart skyndsamt utredas.
            </seg>
            <seg n="df5b9217">
              Däremot vänder vi oss starkt emot den skrivning som står i propositionen.
              Regeringen påpekar också att det för de flesta av de aktuella
              yrkena gäller att samhällsutvecklingen har lett till att de blivit
              bristyrken. En rätt att få legitimation kan enligt regeringen
              tänkas få till följd att fler söker sig till dessa yrken.
            </seg>
            <seg n="a5cd0c11">
              Det är en mycket märklig skrivning, fru talman, där fokus ligger
              mer på personalfrågan än på patientsäkerheten. Jag kan med tillförsikt
              notera att utskottet inte fullt instämt i denna skrivning i propositionen.
            </seg>
          </u>
          <note type="speaker" n="d1c7824d">
            Anf. 2 Andre vice talman KERSTIN HEINEMANN (fp):
          </note>
          <u who="talman_id" xml:id="i-7ffbdf0c47399bbc-0" n="30951f7f">
            <seg n="f8e13107">
              Fru talman! Det är nog väldigt många som tycker att det är en
              bra dag i dag när de får sin legitimation. Legitimationsfrågan
              har ju diskuterats i många år. Vi har nog varit ganska restriktiva
              i Sverige. Vi har behandlat motioner i socialutskottet under många
              år och sagt nej till många önskemål om legitimation inom hälso-
              och sjukvårdsområdet.
            </seg>
            <seg n="4a5bffc4">
              Med tanke på patientsäkerhetsaspekten som det också finns en
              del av i betänkandet har vi också tyckt att det har varit viktigt
              att man får sin legitimation och då har en annan typ av ansvar
              för sin yrkesutövning. Vi tycker att det är bra att vi har fått
              detta i dag.
            </seg>
            <seg n="b7a7b57e">
              Vi tycker också att det är bra att vi nu har ett tillkännagivande
              om att regeringen ska titta över och återkomma när det gäller
              legitimation för cytodiagnostiker. Vi har i utskottet enigt tyckt
              att de har en sådan typ av arbete att de har ett väldigt stort
              ansvar och därför behöver ha den här legitimationen.
            </seg>
            <seg n="7d1211e9">
              Vi tycker att det är bra att vi har fått detta.
            </seg>
            <seg n="d454b6dd">
              Folkpartiet står också bakom reservation nr 2 som handlar om
              patientsäkerhetsarbetet. Där har vi nog en hel del kvar att göra
              i Sverige. Det handlar mycket om de rutiner och strukturer som
              man har inom sjukvården. Det uppmärksammas ganska ofta i medierna
              att man begår misstag men inte alltid följer upp dem och tittar
              på varför det har blivit som det har blivit.
            </seg>
            <seg n="0c6fbd71">
              Ett exempel som man kanske kan knyta till detta är en artikel
              i förra veckans Dagens medicin. Den handlar om kvinnor med ljumskbråck.
              De får inte samma diagnos. De opereras fel. De opereras ofta akut.
              Dödligheten bland kvinnor som opereras för ljumskbråck är högre
              än bland män.
            </seg>
            <seg n="a21a720f">
              Det är fråga om kunskap, rutiner och ett sätt att arbeta som
              gör att man minimerar de skador som kan uppstå i sjukvården. Det
              finns ju mycket som man måste titta på och dra lärdom av.
            </seg>
            <seg n="bf27292a">
              Vi är inte heller ute efter att till vilket pris som helst lägga
              skulden på någon. Men när något händer måste man titta på detta.
            </seg>
            <seg n="8679f228">
              Jag sitter i Hälso- och sjukvårdens ansvarsnämnd. När man läser
              journalerna kan man se att det helt enkelt har brustit i fråga
              om rutiner och att en patient därför har råkat illa ut.
            </seg>
            <seg n="70f727b2">
              Vi känner många gånger att det skulle behöva göras en uppföljning.
              Ändrar man sina rutiner, eller fortsätter man så att andra riskerar
              att drabbas av detta?
            </seg>
            <seg n="7f306fc5">
              I detta betänkande behandlas tre motioner om en fråga som har
              funnits med länge i riksdagen och som handlar om speciallivsmedel
              och kostnaderna för dem. Utskottet gjorde redan i mars förra året
              ett tillkännagivande om det förmånssystem för speciallivsmedel
              som används av medicinska skäl. Det har inte hänt någonting på
              detta område. Detta verkar ligga helt stilla någonstans på departementet.
              Det kanske därför var bra att det har skrivits tre motioner som
              påminde oss i utskottet om detta så att vi nu kan påminna regeringen
              om att detta är en fråga som nu verkligen måste avgöras. Därför
              har vi också en ganska stark skrivning i utskottets ställningstagande
              där vi förutsätter att regeringen återkommer i frågan under innevarande
              riksdagsår.
            </seg>
            <seg n="d3692ff6">
              Fru talman! Vi har kommit fram ganska bra med en del frågor,
              men just beträffande analysen av de fel och brister som uppkommer
              i sjukvården och hur vi på ett bättre sätt ska kunna följa upp
              och åtgärda dem kvarstår fortfarande. Därför yrkar jag bifall
              till reservation 2.
            </seg>
          </u>
          <note type="speaker" n="e90cb201">
            Anf. 3 ULRIK LINDGREN (kd):
          </note>
          <u who="ulrik_lindgren_5f7848" xml:id="i-638d03b094e0b968-0" n="b1dd64c7">
            <seg n="a8e9f59a">
              Fru talman! Alla åhörare! Kristdemokraterna står bakom socialutskottets
              betänkande att fler yrkesgrupper ska få legitimation. Vi välkomnar
              också socialutskottets förslag att regeringen får i uppdrag att
              skyndsamt utreda frågan om legitimation för cytodiagnostiker.
              De grupper som vi föreslår ska få möjlighet till legitimation
              audionomer, biomedicinska analytiker, dietister, ortopedingenjörer
              tycker vi har uppfyllt kriterierna, men även cytodiagnostiker
              borde vara en sådan grupp som skulle kunna få legitimation.
            </seg>
            <seg n="9f38486b">
              Kristdemokraterna ser det också som en framgång för vår politik
              att frågan om legitimation för socionomer nu i enighet drivs ett
              stycke framåt. Riksdagsåret 2003/04 avvisades våra krav på legitimation
              för socionomer. Men nu får vi ändå ett slags ja om färdriktningen,
              att vi ska fram till en position där socionomer också får en legitimation.
              Även om mycket förarbete anses föreligga innan vi är framme vid
              den tidpunkten, tycker vi ändå att det är ett viktigt steg framåt
              som tas i och med detta betänkande och markeringen att vi ska
              dit.
            </seg>
            <seg n="11cdc40e">
              Beträffande speciallivsmedel som måste användas av medicinska
              skäl tycker vi att det är gott att vi nu får en skärpning i vår
              skrivning och att regeringen är tvungen att återkomma till riksdagen
              detta år med klarläggande förslag om när man ska kunna få rätt
              att använda speciallivsmedel.
            </seg>
            <seg n="b0880fa7">
              Däremot är Kristdemokraterna inte nöjda med utskottets behandling
              av andra patientsäkerhetsfrågor. Det finns motionskrav från bland
              andra Kristdemokraterna om en hel del som skulle kunna flytta
              patientsäkerhetsfrågorna framåt. Men vi ser inte ett ordentligt
              och seriöst svar från majoriteten på dessa frågor.
            </seg>
            <seg n="2b7b0d1c">
              Vi kräver till exempel i en motion att vi ska komma till rätta
              med svårigheterna som handlar om förbudet mot dubbelbestraffning.
              Sverige måste fram till en position där ledning och personal systematiskt
              arbetar med patientsäkerhet. Och en del i detta är att vi också
              måste kunna komma till rätta med det problem som dubbelbestraffningen
              medför.
            </seg>
            <seg n="751c6cc8">
              Det är naturligtvis riktigt att brott eller förseelse inte ska
              straffas två gånger. Men man måste komma till rätta med att i
              somliga fall ingen prövning sker. När förundersökning har lagts
              ned, när åtal har ogillats, och när brott ej kan styrkas är, med
              all rätt enligt lagstiftningen, Hälso- och sjukvårdens ansvarsnämnd
              inte förmögen att göra en prövning i disciplinär ordning.
            </seg>
            <seg n="f432ecd5">
              Det är stötande att ingen sakprövning av vad som har inträffat
              sker i somliga fall. Allmänheten, patienten, anser sig inte kunna
              komma till sin rätt och får ingen ordentlig talerätt mot en omöjlig
              apparat som man tycker sig ha framför sig. Det är också till men
              för kvalitetsarbetet i sjukvården att ingen sakprövning i Hälso-
              och sjukvårdens ansvarsnämnd kan ske. En sådan prövning ger ju
              alltid någonting tillbaka. Lärdom och erfarenheter byggs upp undan
              för undan. Men om ingen prövning sker blir det inte heller något
              erfarenhetsutbyte för förbättring i vården.
            </seg>
            <seg n="6a75f652">
              Syftet med förbudet mot dubbelbestraffning har aldrig varit att
              inget ska hända när misstag eller oegentligheter sker, utan någonting
              ska kunna gå framåt på den vägen.
            </seg>
            <seg n="360637e2">
              Kristdemokraterna har ytterligare förslag för ökad patientsäkerhet.
              Vi har begärt en utredning om hur lagstiftningen när det gäller
              tillsyn ska främja ett minimerande av antalet misstag. Vi har
              också förslag om en ny lagstiftning beträffande avvikelserapportering.
              Vi har också krav på att vi ska sätta upp ett mål om en halvering
              av antalet vårdskador inom tio år. Och vi skulle vilja se en översyn
              av lex Maria eftersom vi både när det gäller lex Maria och lex
              Sara ser en väldigt ojämn anmälningsfrekvens. Det beror på vilken
              del av Sverige som det handlar om. Det beror inte på att kvaliteten
              är så oerhört ojämn i Sverige, utan det beror på olika rutiner.
              Man ser olika allvarligt på lex Maria. Det beror också på att
              det är brist på systematiskt säkerhets- och kvalitetsarbete i
              sjukvården i vissa delar av Sverige. Det är angeläget att detta
              drivs framåt.
            </seg>
            <seg n="391f24d7">
              Man ska även ha i minnet att riksdagen tidigare har avvisat förslag
              från oppositionen om en samlad patienträttighetslag.
            </seg>
            <seg n="f151a621">
              När det gäller argumentationen mot våra förslag tycker jag att
              utskottsmajoriteten är svag och egentligen inte har någon plädering
              för avslag. Man hänvisar till Socialstyrelsens arbete, och det
              är inte fel. Socialstyrelsen bedriver ett aktivt arbete. Nu senast
              såg jag att man har utarbetat en förträfflig handbok för säkerhetsarbete
              inom sjukvården.
            </seg>
            <seg n="2197c498">
              Majoriteten hänvisar också till att det anordnas konferenser.
              Det anordnas EU-konferenser, konferenser i Världshälsoorganisationens
              regi och även nationella konferenser om patientsäkerhetsarbete.
              Men konferenser betyder inte att patientsäkerhetsarbetet så att
              säga blir operativ verklighet på ett systematiskt sätt ute i sjukvården.
              De kan fungera som inspiration och kan befrämja kunskap hos befattningshavarna.
              Men det är inte argumentering för det som vi föreslår. Jag saknar
              den argumenteringen.
            </seg>
            <seg n="d540480e">
              Intrycket blir att majoriteten förhåller sig passiv till detta
              patientsäkerhetsarbete. I själva verket är det inte riktigt så.
              Så elak är jag inte. Men när majoriteten inte bjuder upp till
              en ordentlig argumentering om vad oppositionen föreslår så ger
              det ett passivt intryck.
            </seg>
          </u>
          <note n="b07e0296">
            Jag yrkar bifall till reservation 3.
          </note>
          <note type="speaker" n="79b5c50e">
            Anf. 4 ELINA LINNA (v):
          </note>
          <u who="elina_linna_14975d" xml:id="i-2db084743fcc0658-0" n="c4ea2459" next="i-63951470f18b0d64-0">
            <seg n="ce8782cf">
              Fru talman! Hälso- och sjukvården är en sektor som ständigt utvecklas
              och förändras. Det ställs stora krav på personalens kompetens
              och förmåga att hålla sig ajour med både tekniska och medicinska
              förändringar.
            </seg>
            <seg n="58e825f3">
              Som patient ska man kunna lita på att personalen som vårdar och
              behandlar en är kvalificerad att utföra sina uppgifter och har
              behörighet för detta arbete. En väl fungerande garanti för att
              personalen har dessa kvalifikationer är legitimation. Och legitimationen
              kan återkallas för den som visat sig olämplig att utöva yrket.
            </seg>
            <seg n="1b38c0d8">
              För närvarande har vi 17 yrkesgrupper inom hälso- och sjukvården
              som har rätt till legitimation. I betänkandet vi nu diskuterar
              här i kammaren föreslår ett enigt socialutskott att fyra yrkesgrupper
              till får legitimation, nämligen audionomer, biomedicinska analytiker,
              dietister och ortopedingenjörer. Dessa fyra yrkesgrupper har sedan
              1999 haft skyddad yrkestitel i kraft av viss yrkesexamen och därmed
              är det hög tid att de nu kommer att omfattas av legitimationsbestämmelserna.
              Vänsterpartiet välkomnar denna förändring.
            </seg>
            <seg n="9eb747cf">
              Vänsterpartiet är också nöjt med socialutskottets tillkännagivande
              till regeringen om att frågan om legitimation för cytodiagnostiker
              bör utredas skyndsamt. I regeringens proposition i ärendet, som
              Vänsterpartiet också står bakom, aviseras en utredning om framtida
              behörighetsregler, och det är bra. Som jag sade inledningsvis
              är hälso- och sjukvården en sektor som utvecklas och förändras
              ständigt. Förutsättningarna för olika yrkesgrupper för att få
              legitimation förändras också.
            </seg>
          </u>
          <note n="333361f6">
            Jag yrkar bifall till lagförslagen i betänkandet.
          </note>
          <u who="elina_linna_14975d" xml:id="i-63951470f18b0d64-0" n="c4ea2459" prev="i-2db084743fcc0658-0">
            <seg n="5a41d0fe">
              Fru talman! I betänkandet behandlas också ett antal motioner
              från allmänna motionstiden, och jag ska nu gå över till att argumentera
              för Vänsterpartiets motion om handläggningen av omvårdnadsärenden
              i Hälso- och sjukvårdens ansvarsnämnd, som också kallas för Hsan,
              och i Patientskadenämnden. I de sammanhang patienten är missnöjd
              med vården eller där direkta felaktigheter har begåtts dominerar
              medicinska behandlingsinsatser såsom diagnostisering, ordination
              och operativa ingrepp. Det kan ha sin naturliga förklaring i att
              medicinska behandlingsinsatser ofta är konkreta och tydligt avgränsade
              behandlingar. Men det kan också handla om att patienterna saknar
              kunskap om att även omvårdnadshandlingar kan och ska bedömas.
              När ett ärende kommer till Hälso- och sjukvårdens ansvarsnämnd
              eller till patientskaderegleringen är det viktigt att yttrande
              tas in från omvårdnadsexpertis. I dag händer det att läkare med
              olika specialistfunktioner även uttalar sig i omvårdnadsärenden
              trots att de inte har utbildning i denna disciplin. Det finns
              två sjuksköterskor som är knutna till Hsan som sakkunniga. De
              får skriva uttalanden, men det gäller enbart när det berör rena
              omvårdnadsfrågor. Beträffande Patientskadenämnden ingår ingen
              sjuksköterska. Jag kan också lägga till att vid de vetenskapliga
              råden vid Socialstyrelsen är omvårdnadsexpertisen mycket underrepresenterad.
              Vad gäller vetenskapliga råd på den medicinska sidan finns det
              ett stort antal representanter från olika specialistområden. På
              omvårdnadsområdet finns det endast två tre stycken och dessa får
              sällan några ärenden att uttala sig om. Självfallet borde fler
              representanter för omvårdnad ingå, också från olika specialistområden.
              Dessa borde förstås tillfrågas för uttalanden i Hsan-ärenden.
            </seg>
            <seg n="20397b6d">
              Vi beklagar att majoriteten i socialutskottet inte ser dessa
              brister utan hävdar att utgångspunkten för prövning av ärenden
              i Hälso- och sjukvårdens ansvarsnämnd måste vara att ärenden får
              en allsidig belysning och att även omvårdnadsfrågor vägs in. Vi
              menar att vårt krav på utredning om hur omvårdnadsinsatser bedöms
              och utreds i Hsan och Patientskadenämnden är befogat och berättigat.
              Jag yrkar bifall till reservation nr 4.
            </seg>
          </u>
          <note type="speaker" n="a5d815d1">
            Anf. 5 LARS-IVAR ERICSON (c):
          </note>
          <u who="unknown" xml:id="i-74d86ccb96f40609-0" n="f7859b6f">
            <seg n="f9b0e61f">
              Fru talman! Legitimation är ett ord i titeln för denna debatt.
              Det ordet kommer av det latinska ordet legitimus , som betyder
              behörig, rättfärdig, riktig, passande, äkta eller laglig.
            </seg>
            <seg n="1e9fc894">
              Oavsett vad vi lägger i ordet är det viktigt att vi här, som
              alltid annars när vi diskuterar vårdfrågor, sätter patientsäkerheten
              i centrum. Det är viktigt att den som behöver vård kan lita på
              vården.
            </seg>
            <seg n="c2f9a64e">
              I reservation 2 efterlyses ett mer målmedvetet patientsäkerhetsarbete
              inom hälso- och sjukvården. Ett misstag i vården är alltid ett
              misstag för mycket. Det drabbar personer, anhöriga, den som har
              gjort misstaget och de andra i sjukvårdens arbetslag. Från Centerpartiet
              vill vi ha en större fokusering på säkerhet. När ett misstag har
              begåtts ska det noga analyseras och åtgärdas. Patienten i centrum
              måste vara nyckelord. Legitimation av olika yrkeskategorier som
              till exempel cytodiagnostiker är ett led i detta viktiga arbete.
            </seg>
            <seg n="f48c7077">
              Fru talman! I dagens betänkande finns det också ett avsnitt om
              ett förslag till förmånssystem för dem som av medicinska skäl
              är beroende av speciallivsmedel. Det är ett förslag som beräknas
              komma från regeringen under detta år. Från Centerpartiet välkomnar
              vi verkligen detta förslag. Här handlar det om utsatta människor.
              Förutom sjukdomen drabbas berörda av dubbla matkostnader jämfört
              med dem som inte behöver speciallivsmedel. Det finns också stora
              variationer i landstingens och regionernas bedömning och subventionering
              av livsmedel för särskilda näringsändamål. Här efterlyser vi ett
              mer rättvist och jämlikt system.
            </seg>
            <seg n="d33fedec">
              Det är många som vill ha en lösning som ger bättre livskvalitet.
              Jag tänker till exempel på den medelålders kvinna som har levt
              med allergi sedan barndomen. Hon måste undvika mängder av den
              basmat som finns på ett vanligt svenskt middagsbord. Dessutom
              lider hon av en tarmsjukdom och ska helst inte äta något fett
              över huvud taget. Hon måste i sitt vardagsliv ta hänsyn till tre
              dieter, och den fettreducerade kosten kostar henne en tusenlapp
              extra i månaden. Den mjölk- och äggfria maten kostar ytterligare
              1 000 kr extra. Vi vet alla att maten blir billigare i Sverige,
              men det finns varor som går åt motsatt håll. Det är hög tid att
              åtgärda det orättvisa och oöverskådliga regelsystemet för speciallivsmedel.
            </seg>
            <seg n="9dcaa499">
              Jag vill avsluta genom att yrka bifall till reservation nr 2.
              Jag vet att utskottskollegan Christer Engelhardt inte har tillfälle
              att vara med här i kammaren i dag, men jag antar att han pliktenligt
              läser debattreferatet och även förväntar sig ett latinskt citat.
              Så får det bli också i dag: Bona fide det betyder efter bästa
              förstånd. Efter bästa förstånd har nu socialutskottet behandlat
              dagens ämnen, och nu återstår det för regeringen att agera på
              samma sätt.
            </seg>
          </u>
          <note type="speaker" n="397721d1">
            Anf. 6 CATHERINE PERSSON (s):
          </note>
          <u who="catherine_persson_289c1e" xml:id="i-9ab3c5095f09b65d-0" n="7080b62e" next="i-4ed5f4f58e2ccb74-0">
            <seg n="52fe60f6">
              Fru talman! Både som patient och anhörig och som ansvarig för
              hälso- och sjukvården är det viktigt att känna trygghet i att
              man kan få den vård med den erforderliga kompetens som man vill
              ha inom hälso- och sjukvården. Verksamheten måste hålla hög kvalitet.
            </seg>
            <seg n="cbc884e8">
              I hälso- och sjukvårdslagen anges hur vården ska bedrivas för
              att uppfylla kraven på god vård. Förändringar och föreskrifter
              samt tillsyn av Socialstyrelsen anger också bestämmelser för att
              bidra till god vård och patientsäkerhet.
            </seg>
            <seg n="755dce33">
              Hälso- och sjukvårdspersonal har en rad skyldigheter. Bland annat
              finns den väl kända regeln att man ska utföra sitt arbete i överensstämmelse
              med vetenskap och beprövad erfarenhet. Bestämmelser finns bland
              annat om kompetenskrav avseende hälso- och sjukvårdspersonal,
              till exempel för legitimation, och det anges i LYHS, lagen om
              yrkesverksamhet på hälso- och sjukvårdens område.
            </seg>
            <seg n="90af984d">
              Det betänkande som vi behandlar här i dag innehåller just förslag
              från regeringen om legitimation för ytterligare yrkesgrupper samt
              en del motioner från den allmänna motionstiden som berör patientsäkerhet
              i övrigt.
            </seg>
            <seg n="e99ebe26">
              Fru talman! Legitimation har sedan lång tid utgjort det mest
              framträdande beviset på en yrkesutövares kompetens inom hälso-
              och sjukvården. Legitimationen ger dessutom ensamrätt för yrkesutövaren
              att för allmänheten ange att han eller hon är legitimerad. Rätten
              till legitimation ges huvudsakligen utifrån en bedömning av om
              yrket innebär en självständig yrkesfunktion med kvalificerade
              arbetsuppgifter, ett särskilt ansvar för patienternas säkerhet
              i vården samt att utövarna i inte oväsentlig utsträckning vänder
              sig direkt till allmänheten.
            </seg>
            <seg n="71c6ec29">
              Fru talman! Regeringen föreslår nu att legitimation ska införas
              för audionomer, biomedicinska analytiker, dietister och ortopedingenjörer
              samt att skyddad yrkestitel införs för legitimationsyrkena optiker,
              kiropraktor och naprapat.
            </seg>
            <seg n="c6211c91">
              Utskottet delar regeringens bedömning och då också motiveringen
              att de nu föreslagna yrkesgrupperna inte har andra kvalifikationer
              än de yrkesgrupper som redan har legitimation. Sedan LYHS infördes
              1999 och legitimationsfrågan senast prövades har det också skett
              en snabb utveckling mot nya arbetsuppgifter och en allt större
              självständighet. Däremot menar utskottet att det är ytterst tveksamt
              om behovet av att rekrytera personer till ett yrke ska ges betydelse
              vid bedömning av rätten till legitimation, något som regeringen
              dock menar skulle kunna ha betydelse. Men det är alltså inte utskottets
              uppfattning.
            </seg>
            <seg n="aa31eb4c">
              Fru talman! När det gäller yrkesgruppen cytodiagnostiker menar
              utskottet att denna grupp väl borde kvalificera sig för legitimation.
              De uppfyller alla de krav som stipuleras för legitimation. Då
              frågan dock inte beretts krävs emellertid ytterligare överväganden,
              till exempel avseende avgränsningsfrågor och övergångsbestämmelser.
              Utskottet anser att regeringen skyndsamt bör utreda frågan om
              legitimation för cytodiagnostiker och snarast återkomma till riksdagen.
              Utskottet föreslår att detta ges regeringen till känna.
            </seg>
            <seg n="37f35fb5">
              Utskottet anser det också positivt att regeringen aviserat en
              utredning om behörighetsregler som ska gälla för framtiden. Motionärer
              tar upp frågan om legitimation för bland annat fysioterapeuter
              och kuratorer inom hälso- och sjukvården samt socionomer inom
              socialtjänsten. Denna fråga torde beaktas i den aviserade utredningen.
            </seg>
            <seg n="86e17630">
              Några motioner tar upp några övriga patientsäkerhetsfrågor, bland
              annat förbudet mot dubbelbestraffning i lagen om yrkesverksamhet
              på hälso- och sjukvårdens område.
            </seg>
            <seg n="ebaea76e">
              I Sverige har vi en rättspraxis som innebär att man inte ska
              kunna dubbelbestraffas. I dag är patienten part i de här frågorna.
              Men det är upp till patienten att välja huruvida man önskar få
              sitt ärende prövat i domstol man gör då en polisanmälan som kan
              leda till straffrättslig påföljd eller om det ska vara möjligt
              med en disciplinär påföljd. Det görs då en bedömning i Hälso-
              och sjukvårdens ansvarsnämnd.
            </seg>
            <seg n="363299a9">
              Det som tas upp i reservationen från Kristdemokraterna är kanske
              just det som är problemet. Det står i reservationen att patienten
              förväntar sig att någon ska fällas. Patientens rätt är inte att
              få någon fälld, utan den rätt patienten har är att få sitt ärende
              prövat. Som patient kanske man inte alltid förstår att man är
              part och inte målsägande, vilket gör att det kan bli komplicerat.
              Naturligtvis kan vi behöva fundera på om det behöver göras ytterligare
              förändringar för att patienten ska förstå vad det egentligen finns
              för olika möjligheter att få ett ärende prövat. I Sverige har
              vi ansett att det är en tillgång att ärendena prövas på det här
              sättet och har väl också varit det till stora delar. Men som sagt
              måste patienten bestämma vad det är man efterfrågar i sin anmälan.
              I det sammanhanget vill jag också säga att patientsäkerhetsarbetet
              inte endast är att betrakta som en åtgärd inom Hälso- och sjukvårdens
              ansvarsnämnd, utan det är det arbete som bedrivs ute i verksamheten.
            </seg>
          </u>
          <note n="96fc7e56">
            Det finns ett par motioner som berör lex Maria. Jag vill i det
            sammanhanget säga att nya tillämpningsföreskrifter avseende lex
            Maria nyligen har trätt i kraft, den 1 februari 2006. Från och
            med den 1 september 2005 gäller också ny föreskrift om ledningssystem
            för kvalitet och patientsäkerhet.
          </note>
          <u who="catherine_persson_289c1e" xml:id="i-4ed5f4f58e2ccb74-0" n="7080b62e" prev="i-9ab3c5095f09b65d-0">
            <seg n="05a827ff">
              Det finns också en motion om speciallivsmedel i betänkandet.
              Jag kan konstatera att utskottet sedan tidigare har gett ett tillkännagivande
              till regeringen och bett regeringen att återkomma i frågan. Jag
              vill precis som i tidigare debatter säga att det naturligtvis
              är en teknisk fråga hur man ska lösa det här, men det är också
              en kostnadsfråga. Den socialdemokratiska regeringen har för vana
              att finansiera de reformer som finns. Vad jag kan minnas har inte
              något av de andra partierna avsatt pengar för att kunna möjliggöra
              detta. Det är till och med så att en del av partierna har för
              avsikt att sänka kostnaden för läkemedelsförmåner, och då skulle
              det bli ännu svårare att få medel till speciallivsmedel. Icke
              desto mindre skriver vi i betänkandet att vi förutsätter att regeringen
              återkommer med det snaraste och då under detta riksdagsår.
            </seg>
          </u>
          <note n="4ecb12ed">
            Till sist, fru talman, yrkar jag bifall till utskottets förslag
            till beslut i betänkande SoU10 detta riksdagsår och därmed avslag
            på samtliga reservationer och motioner.
          </note>
          <note type="speaker" n="722096d2">
            Anf. 7 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-638d03b094e0b968-1" n="b1dd64c7">
            <seg n="23c959fe">
              Fru talman! Vi har ett starkt gemensamt intresse av att på alla
              sätt driva patientsäkerhetsarbetet framåt. Det är egentligen ingen
              partiskiljande synpunkt, utan vi är givetvis eniga om att vi alla
              vill patientens väl.
            </seg>
            <seg n="f9d927e7">
              Det helt avgörande för oss kristdemokrater är att personal och
              ledning kommer till skott och sätter sig ned och ägnar tillräcklig
              tid åt att komma till rätta med det alltför rapsodiska arbetet
              med patientsäkerheten så att det faktiskt blir systematiskt. Som
              politiker ska jag då vara med och bidra till att denna tid och
              energi blir avsatt i personalgruppen så att man faktiskt ägnar
              sig väldigt mycket åt detta.
            </seg>
            <seg n="570d4bd6">
              Vi har lagt fram några förslag som kanske skulle kunna driva
              detta arbete framåt, att man faktiskt ägnar mycket tid åt det
              arbetet. Vi föreslår en lagstiftning som bättre driver på arbetet,
              en lagstiftning kring hur tillsynen ska främja ett minimerande
              av antalet misstag och en lagstiftning om avvikelserapportering.
              Som jag sade i mitt anförande argumenterar inte majoriteten ens
              utan bara avvisar detta. Om man vill främja patientsäkerhetsarbetet
              borde man vara mer seriös än så. Varför skulle detta bara vara
              fel och varför skulle majoriteten bara nöja sig med ett blankt
              avvisande?
            </seg>
            <seg n="9617451a">
              Nu hör jag en liten öppning här i majoritetens argumentering
              när jag hör Catherine Persson tala om en ytterligare förändring,
              som jag uppfattade att hon sade, angående dubbelbestraffning.
              Jag skulle då förstås vilja höra vad denna ytterligare förändring
              kan komma att handla om när det gäller dubbelbestraffningen.
            </seg>
          </u>
          <note type="speaker" n="fdb900ac">
            Anf. 8 CATHERINE PERSSON (s) replik:
          </note>
          <u who="catherine_persson_289c1e" xml:id="i-2402db2c245453ee-0" n="7080b62e">
            <seg n="a341be79">
              Fru talman! Först vill jag bara understryka det som Ulrik Lindgren
              sade inledningsvis. Jag tror inte heller att det finns någon oenighet
              mellan partierna. Alla vill ju att det ska vara en så god hälso-
              och sjukvård som möjligt och skapa så bra förutsättningar som
              möjligt för både patienter och personal. Sedan kan vi ha olika
              förslag för att ge de möjligheterna, men själva målsättningen
              att man ska få en god vård torde det väl inte finnas någon oenighet
              kring.
            </seg>
            <seg n="bafb0f18">
              När det gäller avvikelserapportering har regeringen hittills
              valt att utveckla den lagstiftning som vi har i dag, så att den
              tillämpas i större utsträckning än i dag och så att huvudmännen
              arbetar med frågan. På senare tid har ett arbete intensifierats
              med avvikelserapportering. Det välkomnar jag.
            </seg>
            <seg n="eb93873b">
              Jag vill också i sammanhanget säga att Socialstyrelsen inom kort
              väntas lämna en rapport och en del förslag till Socialdepartementet
              om på vilket sätt man kan hantera avvikelserapportering och anmälningar.
              Vi får väl se exakt vad det innehåller när man har lämnat det
              till Socialdepartementet.
            </seg>
            <seg n="0fea98b7">
              Däremot vill jag inte säga att jag är beredd att ta bort dubbelbestraffningen.
              Jag kan se att det finns behov av att patienten på ett bättre
              sätt kan förstå vilken roll man spelar i anmälningsförfarandet
              till Hälso- och sjukvårdens ansvarsnämnd.
            </seg>
          </u>
          <note type="speaker" n="8d56eaeb">
            Anf. 9 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-638d03b094e0b968-2" n="b1dd64c7">
            <seg n="667b7d5e">
              Fru talman! Jag välkomnar naturligtvis det arbete som pågår.
              Jag har också läst Socialstyrelsens lista över vad som pågår och
              vad som är på väg. Jag välkomnar också Catherine Perssons besked
              om att man kan tänka sig någon slags förändring av dubbelbestraffningen.
              Inte heller vi vill ju ha ett slopat förbud mot dubbelbestraffning,
              utan det vi vill komma åt är att patienten verkligen ska kunna
              komma till tals, uppleva att man har en möjlighet att klaga och
              föra sin sak till högsta instans utan att hindras av ett ogenomträngligt
              byråkratiskt murverk som man inte förstår sig på. Det är oerhört
              angeläget för förtroendet för sjukvården att patienterna upplever
              att de kan komma fram och att de har en möjlighet att ställa folk
              till svars i rättsstaten Sverige.
            </seg>
            <seg n="0b8ffe2c">
              Jag tycker fortfarande att jag saknar argumenteringen kring det
              som vi har talat om här, nämligen lagstiftning för att understödja
              säkerhetsarbetet. Varken i texten i utskottets betänkande, i Catherine
              Perssons olika anföranden eller i repliker här hör jag någonting
              om Kristdemokraternas förslag på att lagstiftningen också ska
              verka främjande så att säkerhetsarbetet går framåt ute på fältet
              och så att sjukvården verkligen sätter sig ned och tar detta på
              tillräckligt stort allvar och systematiskt arbetar med kvalitetsarbetet.
              Det finns öar där man verkligen har tagit detta på allvar. Vi
              vill se ett heltäckande arbete för en bättre och säkrare kvalitet
              för patienterna i hela Sverige, inte bara på ett antal vårdinrättningar.
            </seg>
          </u>
          <note type="speaker" n="85b72739">
            Anf. 10 CATHERINE PERSSON (s) replik:
          </note>
          <u who="catherine_persson_289c1e" xml:id="i-2402db2c245453ee-1" n="7080b62e">
            <seg n="9d37a768">
              Fru talman! När vi pratar om misstag i hälso- och sjukvården,
              när en patient misstänker att man blivit felbehandlad eller har
              blivit felbehandlad tror jag att det är viktigt att vi ser att
              det finns flera spår att hantera detta. Huvudmännen har ett väldigt
              stort ansvar. På vilket sätt man bedriver verksamhet och hur man
              väljer att organisera sig är ofta oerhört avgörande för vilka
              förutsättningar personalen har att arbeta under.
            </seg>
            <seg n="29da0062">
              Å andra sidan finns det också ett behov att kunna ifrågasätta
              den enskilde yrkesutövarens kompetens. Allmänheten ska också känna
              tryggheten att man kan ifrågasätta och få en bedömning av den
              enskilde yrkesutövaren gjord. Det finns möjlighet att göra detta
              i Hsan. Man kan också få ersättning för sina eventuella skador
              från Patientskadenämnden.
            </seg>
            <seg n="3deb72f8">
              Jag vill särskilt trycka på att om vi ska nå framgång i patientsäkerhetsarbetet
              kan man behöva skärpa en lagstiftning, och det spelar ingen roll
              vilka frågor det är. Men om det ska bli framgångsrikt hjälper
              det inte om vi har en skarp lagstiftning men inte några verktyg
              ute i verksamheten som huvudmannen har ansvaret för.
            </seg>
            <seg n="7ff46731">
              Jag ser en hel del tecken som faktiskt påvisar att man i verksamheten
              nu arbetar mer aktivt med frågan än man har gjort på länge. Man
              har fått stöd i de nya föreskrifter som bland annat handlar om
              ledningsfrågor. Där lyfter man tydligare fram ansvarsfördelningen
              mellan vårdgivare, verksamhetschefer och hälso- och sjukvårdspersonal.
            </seg>
            <seg n="b9438e52">
              Det finns, som sagt var, en hel del arbete som har gjorts under
              hösten. Jag förväntar mig att Socialdepartementet och regeringen
              drar lärdom av det. Det gäller också huvudmännen som har deltagit
              tillsammans med de olika aktörerna, bland annat personalens fackförbund.
            </seg>
          </u>
          <note type="speaker" n="7891f4ef">
            Anf. 11 JAN LINDHOLM (mp):
          </note>
          <u who="jan_lindholm_47d961" xml:id="i-80292f9bc997edeb-0" n="8694ddc1">
            <seg n="04c39e1e">
              Fru talman! Först vill jag påpeka att Miljöpartiet inte har deltagit
              i att ta fram och står inte bakom det förslag som regeringen har
              lagt fram i propositionen och som utskottet yttrar sig över i
              sitt betänkande.
            </seg>
            <seg n="1189dacf">
              Normalt försöker vi samarbeta med regeringen. När vi får igenom
              saker i den processen har regeringen ett ansvar för att genomföra
              det, och det gör man i de flesta fall, även om det finns exempel
              på att saker som vi fått igenom den vägen inte riktigt går framåt
              som vi tycker att de borde göra, till exempel inom tandvårdsområdet.
            </seg>
            <seg n="a8d4c007">
              I den här frågan gjorde vi av flera skäl tidigt den bedömningen
              att vi skulle avstå från att försöka påverka regeringen och i
              stället använda oss av motionsvägen.
            </seg>
            <seg n="868a32d0">
              Vi är därför väldigt glada över att vår motion har tagits så
              väl emot av utskottet. Även om regeringen nu till stor del fattar
              beslut i enlighet med vår motion innebär det inte att genomförandet
              är lika garanterat som när vi har fått igenom det i samarbete
              med regeringen från början. Det ser vi till exempel när det gäller
              riksdagens uttalande om detta med speciallivsmedel. Det är inte
              lika starkt att få gehör för en sak i riksdagen som att få gehör
              för en sak i själva samarbetsprocessen med regeringen. Det är
              ganska naturligt, eftersom det är regeringen som verkställer riksdagens
              beslut. Det är grunden för att vi som samarbetsparti försöker
              att så långt möjligt få igenom vår politik i form av så tidigt
              samarbete som möjligt med regeringen.
            </seg>
            <seg n="7b9f3a1f">
              I den här processen i utskottet har vi fått gehör för vår motion
              So8 och står därför naturligtvis bakom utskottets betänkande och
              yrkar bifall till förslagen på samtliga punkter och avslag på
              de reservationer som finns.
            </seg>
            <seg n="1006b11c">
              Vi är glada över att regeringen, som vi tolkar det, kommer att
              återkomma snarast när det gäller legitimation och en skyddad yrkestitel
              för cytodiagnostikerna, att man seriöst kommer att titta på detta
              med kuratorer och socionomer inom hälso- och sjukvården och att
              även yrkestiteln fysioterapeut blir ordentligt analyserad så att
              vi förhoppningsvis får använda den på samma sätt i Sverige som
              i övriga världen. Vi är nöjda med det.
            </seg>
            <seg n="c76a0f2c">
              Vi tycker också att det yttrande som utskottet gör när det gäller
              förmånssystemet för speciallivsmedel är kraftfullt. Vi förväntar
              oss, precis som Catherine Persson sade här tidigare, att regeringen
              återkommer under det här riksdagsåret. Därför har vi för vår egen
              del tagit upp budgetkonsekvenserna i diskussionerna inför vårpropositionen
              för att det ska finnas en beredskap från vår gemensamma regering
              efter valet att i höstbudgeten se till att det finns resurser
              för att ta det här ansvaret från årsskiftet.
            </seg>
            <seg n="68a3f919">
              Jag tänkte inte vara mer långrandig än så. Det tror jag inte
              behövs. Jag yrkar bifall till förslaget i betänkandet, fru talman.
            </seg>
          </u>
          <note n="6f10ed9e">
            Överläggningen var härmed avslutad.
          </note>
          <note n="4711c9c5">
            6 § Trygghet, respekt och ansvar om förbud mot diskriminering
            och annan kränkande behandling av barn och elever
          </note>
          <note n="66e732e8">
            Föredrogs
          </note>
          <note type="speaker" n="6b73d64d">
            Anf. 12 STEN TOLGFORS (m):
          </note>
          <u who="sten_tolgfors_5e6cfb" xml:id="i-41481698d798a332-0" n="f481e943">
            <seg n="8f79f9e3">
              Fru talman! Det hör inte direkt till vanligheterna att riksdagen
              behandlar betänkanden där reservationerna är mer omfattande än
              majoritetstexten, men så är det i dag, och det är symtomatiskt
              för innehållet. Det är positivt att regeringen äntligen inser
              att åtgärderna mot mobbning inte är tillräckliga annars har vi
              fört en decennielång kamp med socialdemokratiska skolministrar
              om behovet av fler åtgärder. Ingegerd Wärnersson rös inför tanken
              att det är mobbaren som ska flyttas och inte offret. Hon hävdade
              att allt som kunde göras politiskt mot mobbningen redan var gjort.
              Hon hade fel, och sådana påståenden vore fortfarande fel. Även
              efter behandlingen av dagens proposition kommer de avgörande åtgärder
              som kan vidtas mot mobbning fortfarande att kvarstå att vidta.
            </seg>
            <seg n="e62957a1">
              Problemet är att propositionen inte kommer att ha effekt på förekomsten
              av mobbning alls, och majoriteten påstår inte ens i dagens betänkande
              att det skulle vara så. Däremot avslår man just de förslag som
              forskning och beprövad erfarenhet visar verkligen skulle kunna
              ha effekt och drastiskt minska förekomsten av mobbning.
            </seg>
            <seg n="addee7e8">
              Det gemensamma för regeringens åtgärder mot mobbning är att de
              alla saknar forskningsstöd. Ingen av regeringens tidigare åtgärder
              har heller utvärderats. Ingen vet om de haft någon effekt alls.
              Man har frågat vuxna om de har varit nöjda med sina konferenser,
              men man har inte mätt om mobbningen minskat för barnen i skolan
              i verkligheten.
            </seg>
            <seg n="bd7bc20a">
              Det räcker inte, fru talman, med att vilja väl för att göra skillnad,
              även om det är en helt nödvändig förutsättning. Det krävs att
              man tar till sig all tillgänglig kunskap och att forskningens
              resultat används. Låt mig därför säga det igen: De åtgärder som
              verkligen skulle kunna ge effekt mot mobbning och kränkande behandling
              vill regeringen inte genomföra.
            </seg>
            <seg n="55fa7393">
              Moderaterna presenterar däremot en omfattande reservation med
              heltäckande alternativ som vi vet kan göra skillnad. Om alla skolor
              i landet använder forskningsbaserade åtgärdsprogram mot mobbning
              och kränkande behandling så skulle problemen kunna halveras på
              ett par års tid. Det visar forskningen, men det visar också praktiska
              erfarenheter från bland annat Norge och Island.
            </seg>
            <seg n="c9e0195d">
              Majoriteten driver i dag igenom ett lagförslag vars konsekvenser
              man inte överblickar. Man har ingen uppfattning i betänkandet
              om hur lagen ska tolkas, hur den ska tillämpas eller vilka krav
              som ska ställas på skolans arbete mot mobbning. Man vet inte hur
              den nya lagen ska gå ihop med annan lagstiftning, en ny skollag
              eller en samlad diskrimineringslag, som ju är aviserad. Propositionen
              lägger inte fast några kvalitetskrav alls på skolans arbete för
              att förebygga, upptäcka och stoppa mobbning. Regeringen tillför
              inte skolan någon ny kunskap om problemen och ger heller inte
              skolan några nya befogenheter att ta itu med problemen. Därför
              kommer heller inte propositionen att bidra till någon minskning
              av antalet mobbade, trakasserade eller kränkta elever. Hela den
              borgerliga alliansen delar denna kritik i sak. Tillsammans kommer
              vi att presentera ett sammanhållet program för att komma till
              rätta med mobbningen.
            </seg>
            <seg n="6282bbdb">
              Fru talman! Moderaterna driver sedan länge, sedan många år, att
              eleverna ska ha bättre möjligheter till skadestånd när skolan
              underlåter att agera mot mobbning och kränkande behandling eller
              bidrar till elevens utsatthet. Men när man läser de domar som
              har varit i liknande fall tidigare ser man att problemet vid prövning
              av skadestånd för elever är att det saknas kvalitetskrav på skolans
              insatser för att förebygga, upptäcka och stoppa mobbning. Snart
              sagt varje insats från skolans sida har i juridisk mening ansetts
              vara tillräcklig för att undvika skadestånd. Avsaknad av en nationell
              kvalitetsnorm gör att det inte finns något att relatera skolans
              insatser till vid en domstolsprövning.
            </seg>
            <seg n="519fe9df">
              Propositionen lägger nu bevisbördan på skolan, men varken i lagen
              eller i utskottstexten anges någon kvalitetsnorm att jämföra skolans
              arbete med, och vilka insatser som i juridisk mening ska anses
              vara tillräckliga eller vad de åtgärder som skäligen kan krävas,
              som det uttrycks i propositionen, innebär, ja, det förblir oklart
              för den som läser dagens betänkande.
            </seg>
            <seg n="ff105f70">
              Frågan är då alltså: Hur ska en skola kunna visa att den vidtagit
              just de åtgärder som skäligen kan krävas för att hindra mobbning,
              kränkande behandling och trakasserier mot en enskild elev när
              varken regeringen eller riksdagen har någon uppfattning alls om
              vad som borde göras? Regeringen löser alltså inte det juridiska
              problem som finns i dag. Man flyttar det i stället bara vidare.
              Därmed kommer skolans arbete att få avgöras av domstolar, det
              vill säga att skolans arbete mot mobbning förvandlas i framtiden
              till ett juridiskt ställningstagande.
            </seg>
            <seg n="df62fb4c">
              Varken regeringen eller utskottet har någon uppfattning om vilka
              kvalitativa krav som bör ställas på åtgärdsprogram eller likabehandlingsplaner.
              Utskottet avvisar krav på forskningsstöd för skolans agerande,
              trots att de forskningsbaserade åtgärdsprogrammen är de enda som
              bevisligen har effekt. Dessutom visar det sig i forskningen att
              de hemmagjorda åtgärdsprogrammen till och med kan öka problemen
              på en skola. Den enda synpunkt utskottsmajoriteten har är att
              man i stället menar att det är viktigt att skolan tillsammans
              med eleverna utarbetar planen för likabehandling. Här avvisas
              forskningen som kan göra skillnad, och man hänvisar i stället
              till eleverna.
            </seg>
            <seg n="2f23eead">
              Utskottet menar att mobbning kommer att omfattas av den här lagen,
              men man har inte ens en definition av vad man menar med mobbning.
              Det finns en fara i att försöka göra allt till diskriminering
              eller kränkande behandling, eftersom en betydande del av det som
              kallas för till exempel mobbning är brottsligt enligt brottsbalken.
            </seg>
            <seg n="634e9b42">
              Den enda nya åtgärden i dagens proposition är att skolan ska
              åläggas att upprätta en så kallad likabehandlingsplan. Det här
              innebär egentligen ingenting annat än att det som i dag kallas
              handlingsplan mot mobbning och kränkande behandling byter namn.
              Inga kvalitetskrav ställs på innehållet. Lärarförbundets tidning
              Lärarfackligt har en artikel med rubriken Samma skyldigheter som
              i dag som visar att det är just på det sättet. Propositionen tillför
              ingenting nytt, utan det är samma skyldigheter som i dag.
            </seg>
            <seg n="6c84b192">
              Om skolans ledning får kännedom om att en elev anser sig trakasserad
              eller kränkt ska skolan utreda omständigheterna och vidta åtgärder.
              Skolan får skyldighet att vid kännedom utreda problem. Men vad
              skolan ska göra när man inte har kännedom, det vill säga för att
              uppräcka problem, det saknar propositionen också besked om. Skolans
              ansvar borde vara större än så.
            </seg>
            <seg n="7fc83758">
              Majoriteten ger inte skolan några nya befogenheter. I stället
              hänvisar utskottsmajoriteten, häpnadsväckande nog och nästan lite
              humoristiskt, till de helt kollapsade skollagsförhandlingarna.
              Man skriver från majoritetens sida: Tydligare regler för rektorers
              och lärares ansvar och befogenheter behandlas inom ramen för det
              skollagsarbete som pågår inom Utbildnings- och kulturdepartementet.
              Det är väl möjligen betänkandets enda och rätt så stora nyhet
              att det pågår ett arbete inom Utbildningsdepartementet på det
              området.
            </seg>
            <seg n="a3de7f4e">
              Regeringen anser med instämmande av utskottet att det i allmänhet
              bör vara lämpligt att kontakta föräldrarna till den omyndiga elev
              som kränker, men att några bestämda regler inte kan ges i detta
              avseende. Det kan det visst, menar Moderaterna. Föräldrar skall
              informeras när barn kränker andra barn.
            </seg>
            <seg n="5a072abb">
              Vi menar också från moderat sida att alla barn ska behandlas
              lika och ges skydd mot diskriminering, oavsett grund. Det finns
              inget hållbart motiv för att dela upp diskriminering i olika kategorier
              och ha en splittrad lagstiftning. Diskriminering i alla former
              är förkastlig.
            </seg>
            <seg n="e394c425">
              Värt att notera är också att regeringen i propositionen säger
              att den föreslagna lagen kan bli kortvarig med anledning av Diskrimineringskommitténs
              arbete. Det har vi från moderat sida lyft fram. Vad är poängen
              med att i november lägga fram en proposition om en ny diskrimineringslag
              när man samtidigt säger att i januari, någon månad senare, förväntar
              man sig ett samlat betänkande om en samlad diskrimineringslag
              precis det som vi från moderat sida har föreslagit?
            </seg>
            <seg n="4efc10af">
              Vi vill se en enhetlig, sammanhängande och tydlig lag mot diskriminering,
              en enhetlig och tydlig signal från samhällets sida att all slags
              diskriminering är oacceptabel. På sikt bör detta till och med
              föras in i grundlagen.
            </seg>
            <seg n="2124283f">
              Fru talman! Moderaterna har lagt fram ett system för att kvalitetssäkra
              skolan och arbetet mot mobbning, trakasserier och kränkning. Det
              bygger just på att all tillgänglig kunskap, forskningen, ska användas
              i svenska skolor. Vi vill ge Skolverket i uppdrag att löpande
              låta vetenskapligt utvärdera program mot mobbning och kränkningar
              för att kvalitetssäkra dem. När det gjorts internationella undersökningar
              på detta visar det sig att vissa program kan halvera problemen
              på en skola, medan hemmasnickrade åtgärdsprogram faktiskt kan
              öka problemen med en tredjedel. I våra grannländer Norge och Island
              utbildar man skolor i hur de forskningsbaserade programmen används.
              Det har man aldrig gjort i Sverige.
            </seg>
            <seg n="ba8127e8">
              Vi vill införa krav på att alla skolor ska arbeta med forskningsbaserade
              åtgärdsprogram. I ett system med skolplikt borde det vara en rimlighet,
              en rättighet, en självklarhet att vi kan garantera säkerheten
              för eleven när han vistas i en lokal som vi säger att han ska
              vara i. I Sverige använder vi inte den kunskap som finns om hur
              vi kan komma till rätta med problemen. Det accepterar inte Moderaterna,
              och helt plötsligt uppstår då en grund att jämföra skolans arbete
              med, en grund för att hantera skadeståndskrav. Om skolan, trots
              kraven på forskningsbaserad kvalitet i arbetet, inte följer programmen,
              eller inte ens har ett sådant program, har vi då en tydlig grund,
              en nationell norm, att jämföra med när vi ska bedöma eventuellt
              skadeståndsansvar.
            </seg>
            <seg n="936a6971">
              Genom våra åtgärder tydliggörs alltså inte bara att skolan har
              ett ansvar, för det finns redan i dag, utan vi tydliggör också
              vilket ansvar skolan har. Därmed skapar vi den nationella kvalitetsnorm
              för skolors arbete mot mobbning och kränkningar som nu saknas
              såväl i dagsläget som i det förslag som presenteras i propositionen.
              Jag har läst alla de domar från till exempel Johanna Rosenqvist-fallet
              som prövades i tingsrätt, hovrätt och Högsta domstolen. Där sägs
              entydigt att det är ett problem att det inte finns någon nationell
              kvalitetsnorm att jämföra skolans arbete med, och alltså kan skolan
              inte hållas ansvarig. Detta problem kommer att kvarstå även om
              bevisbördan blir den omvända.
            </seg>
            <seg n="8d436d37">
              Det system som vi föreslår bygger, liksom i Norge och Island,
              på en centralt genomförd utbildningssatsning där landets alla
              skolor på statens bekostnad erbjuds utbildning om hur de forskningsbaserade
              programmen fungerar. Propositionens förslag kommer inte att åstadkomma
              en verklig effekt på förekomsten av diskriminering, kränkning
              eller mobbning i skolan. Förslaget kommer inte att leda till att
              färre ungdomar blir utsatta för diskriminering, mobbning och kränkningar.
              Mobbningens allvar, karaktär och uttrycksformer kommer heller
              inte att påverkas med dagens förslag.
            </seg>
            <seg n="6d041e6a">
              Det finns emellertid saker som kan göra skillnad. Det handlar
              om befogenheter och om kunskap. Därför beklagar jag att regeringen
              beslutat sig för att tillföra skolan varkeneller.
            </seg>
            <seg n="e3fbac0d">
              Med detta vill jag, fru talman, yrka bifall till den första moderata
              reservationen i betänkandet.
            </seg>
          </u>
          <note type="speaker" n="7355712c">
            Anf. 13 ANA MARIA NARTI (fp):
          </note>
          <u who="ana_maria_narti_1cdb99" xml:id="i-ec04be2d29fe9cb0-0" n="af1aac1b">
            <seg n="f53511d1">
              Fru talman! Jag ska börja med att yrka bifall till reservation
              33 under punkt 33.
            </seg>
            <seg n="534bdb57">
              Ja, så får vi en lag till om diskriminering. Jag undrar om de
              som sitter i salen i dag vet hur många lagar vi har i Sverige
              mot diskriminering. Jag undrar också om de som sitter här vet
              hur många utredningar om diskriminering det gjorts under de senaste
              tio åren. Jag undrar detta eftersom jag försökt jobba med dessa
              frågor sedan 1994, och det jag sett under den tiden är hur djungeln
              av lagar och bestämmelser ständigt växt och hur mycket svårare
              det blivit att orientera sig bland lagarna.
            </seg>
            <seg n="fd82cb09">
              Varför har vi fått så många lagar, och varför har de haft så
              liten effekt på vardagen? Vi kan i dag inte hävda att problemet
              med utanförskap och diskriminering minskat. Vad händer? Jo, det
              finns bland lagarna vissa som har stora fördelar gentemot den
              tidigare lagstiftningen, framför allt lagen om åtgärder mot etnisk
              diskriminering i arbetslivet. Dessa lagar är dock lite kända,
              de är för många och därför har vanliga människor inte möjlighet
              att använda sig av dem för att försvara sina rättigheter. När
              det nu dessutom kommer en lag om skolan, och vi vet att den kanske
              försvinner om några månader, blir känslan av ett kaotiskt ordflöde
              ännu starkare.
            </seg>
            <seg n="8bb78d54">
              Jag vill upprepa det som mycket tydligt står skrivet i flera
              av alliansens reservationer, nämligen att hela arbetet med diskriminering
              på alla områden måste samordnas samt att vi behöver en enda enhet
              för de ombudsmän som jobbar med dessa problem. Det är mycket viktigt.
            </seg>
            <seg n="4ce1b4b0">
              Varför behöver vi just nu en lag med kort livstid på det här
              området? Jag tror att en förklaring är den ständigt pågående diskussionen
              om mobbning eftersom mobbning som socialt och psykologiskt fenomen
              är kärnan i alla former av diskriminering. Också den rent politiska
              diskrimineringen, rasismen, bygger på samma mekanism som mobbning,
              det vill säga att en grupp slår sig samman, utser ett lovligt
              byte och sedan systematiskt jagar detta byte. Det är en oerhört
              destruktiv social och psykologisk process, och den måste bemötas
              med mycket bestämda attityder. Anledningen till att vi haft dessa
              långa diskussioner om mobbning är att attityden inte varit bestämd,
              inte varit tydlig. Också i det här betänkandet finns hur många
              otydligheter, oklarheter och tveksamheter som helst.
            </seg>
            <seg n="bc7047be">
              I den text som vi i dag diskuterar finns rätt så mycket som är
              klokt i våra reservationer. Det gäller sexuella trakasserier,
              kvalitet i arbetet med likabehandling, en tydlig definition av
              begreppen mobbning, trakasserier och kränkningar som äger rum
              utanför skoltiden samt behovet av forskningsbaserade åtgärdsprogram.
              Men det finns också mycket i texten som är oklokt. Jag ska ge
              ett exempel från s. 32, där det står:
            </seg>
            <seg n="ae9413fa">
              Det finns således ingen på skolförfattningarna grundad möjlighet
              att avstänga en elev från grundskolan. Däremot finns vissa möjligheter
              att förlägga delar av undervisningen någon annanstans än på skolan
              och i en annan grupp eller klass än den som eleven normalt tillhör.
              Detta kan ske i form av särskilda stödinsatser enligt 5 kap. grundskoleförordningen.
              Dessa åtgärder får dock inte ske i disciplinärt syfte. Alltså:
              Det finns eller det finns inte. Det ska göras någonting men inte
              mycket som är bestämt. Fortfarande finns samma rädsla för en bestämd
              aktion mot mobbning.
            </seg>
            <seg n="5cfaaf31">
              Jag har haft att göra med den rädslan under många år. Jag tillhör
              dem som till mitt eget liv kan räkna skolhistoria. Tillsammans
              med en fantastisk socialdemokrat, Yngve Persson, var jag mycket
              engagerad i skoldebatterna i slutet av 70- och början av 80-talet.
              En av våra svåraste uppgifter då var att få i gång en debatt om
              mobbning. Vi träffade elever som var oerhört plågade. Vi hade
              bevis, läkarintyg, på att revbenen på en pojke slagits sönder,
              men skolan ville inte att man skulle diskutera detta. Och journalisterna,
              som vi talade med, sade klart och tydligt: Sådant kan inte inträffa
              i den svenska demokratiska skolan.
            </seg>
            <seg n="f3f13e1f">
              Det finns en scen i Galileo Galilei av Bertolt Brecht som jag
              älskar väldigt mycket. Galileo kommer med en ny uppfinning och
              ska visa den. Det är ett litet instrument. Prästerna runtomkring
              säger: Nej, vi vill inte titta. Sådant kan inte, enligt våra läror,
              existera. Det kan inte fungera. Och de tittar inte.
            </seg>
            <seg n="e980c103">
              Varifrån kommer blockeringen? Jo, det har funnits två myter som
              har styrt det här tänkandet. En sådan myt har varit myten om den
              totala friheten för barnet, vilket betyder att de vuxna aldrig
              ska sätta gränser och ingripa i barnets agerande. Denna myt har
              försvagats med tiden, men den har lämnat väldigt många rester
              efter sig. Det handlar framför allt om den här rädslan, som också
              finns i texten när man talar om att sådana åtgärder absolut inte
              får vara disciplinära.
            </seg>
            <seg n="72c74c99">
              Sedan har det funnits en annan myt som är mycket större och mycket
              skadligare. Man har inte vågat diskutera det goda och det onda,
              för de fick inte existera, enligt Uppsalafilosoferna. Där har
              jag faktiskt en plikt att påminna om att Kristdemokraterna har
              gjort ett fantastiskt arbete genom att lyfta fram etikens problem
              i den politiska diskussionen. Det är en merit.
            </seg>
            <seg n="59785832">
              Det goda och det onda borde vi en gång diskutera ordentligt.
              Vi borde diskutera etik och politik och ta fram det här. Vad som
              ligger bakom den här spärren, som under så många år har försvårat
              diskussionen om mobbning, är nämligen rädslan för att metafysik
              och Gud plötsligt skulle komma in i politiken. Jag kan med marxistisk
              argumentering bevisa att Gud inte behövs i detta sammanhang. Man
              kan också med marxistisk, materialistisk bevisning visa att det
              goda och det onda, ondskan och godheten, kan ha objektiv närvaro
              i människolivet jag ser att Lennart som tycker om marxism är väldigt
              road.
            </seg>
            <seg n="6593e56f">
              Människan har under generationer skapat system, tankesystem,
              ställningstagandesystem, och de här systemen existerar utanför
              individen. Ett mycket klart och tydligt exempel är språket. Jag
              får inte göra vad som helst med svenska språket. Vill jag prata
              med er måste jag lära mig språket så som det är, inte så som jag
              vill ha det. Om jag säger en bord i stället för ett bord slutar
              du nämligen att lyssna på mig. Och i de här systemen, som är skapade
              av människan men som är historiska skapelser och börjar existera
              i sig själva, ingår också etiken.
            </seg>
            <seg n="77fda120">
              Nu råkar det vara så att jag tror på Gud, men jag vill absolut
              inte blanda Gud och politiken. Jag behöver inte Gud för att lyfta
              fram tanken att ondskan och godheten existerar i sig. Och då måste
              vi som är vuxna visa barnen det som är gott och det som är ont.
              Vi måste våga säga stopp när det mobbas i skolan. Vi måste säga:
              Sådant accepterar vi inte. Våld har aldrig varit ett bra sätt
              att kommunicera människor emellan. Våld leder till stora faror
              för mänskligheten. Det vet vi mycket väl, framför allt i de här
              dagarna. Då får vi inte acceptera våldet i skolan. Mobbning är
              våld. Våld kan inte accepteras i en demokratisk skola.
            </seg>
          </u>
          <note type="speaker" n="8d409cf3">
            Anf. 14 INGER DAVIDSON (kd):
          </note>
          <u who="unknown" xml:id="i-74d86ccb96f40609-1" n="f7859b6f">
            <seg n="be112e32">
              Fru talman! Inte en enda elev i en enda svensk skola borde behöva
              stå ut med mobbning, kränkande behandling eller sexuella trakasserier.
              Ändå vet vi att tiotusentals barn och ungdomar lider alla helvetets
              kval varje dag när de ska gå till skolan, just därför att de utsätts
              för en sådan behandling. Den situationen har inte uppkommit över
              en natt. Ana Maria Narti var inne på det på ett förträffligt sätt
              jag får tacka för erkännandet till Kristdemokraterna. Det här
              är nämligen resultatet av en mycket medveten politik som under
              några årtionden gick ut på att skolan, liksom samhället i övrigt,
              skulle vara värdeneutral. Alla åsikter och värderingar skulle
              presenteras för eleverna utan att lärare och andra vuxna tog ställning
              till rätt eller fel, gott eller ont. Objektivitet var ordet. Samtidigt
              avvecklades de befogenheter som lärare hade haft för att skapa
              ordning och en trygg miljö i skolan. Det är väldigt viktigt att
              ha den bakgrunden till varför utvecklingen har blivit som den
              har blivit.
            </seg>
            <seg n="6d6da9b2">
              Under flera år har varningssignaler ljudit om att inte allt står
              rätt till i alltför många skolor. Något måste göras för att man
              ska kunna komma till rätta med de problem som bara har vuxit i
              omfång, men Socialdemokraterna har inte förmått lägga fram förslag
              som skulle kunna vända trenden. Skollagskommittén hade till exempel
              en rad bra förslag, men inte ett enda har lagts på riksdagens
              bord, trots att det är flera år sedan de fördes fram. Den socialdemokratiska
              skolpolitiken har helt enkelt misslyckats med sina ambitioner
              på det här området.
            </seg>
            <seg n="bab13d60">
              Det är min fasta övertygelse att den lag som vi ska ta ställning
              till i dag inte hade behövts om en skollag med tydliga befogenheter
              för lärarna att hindra våld och trakasserier hade införts samtidigt
              som ett fördjupat värdegrundsarbete hade utvecklats och samarbetet
              mellan hem och skola hade förstärkts. Men nu har utvecklingen
              gått så långt åt fel håll att ett utökat rättsskydd är nödvändigt
              för att sätta stopp för den mobbning, de trakasserier och de kränkningar
              som många elever tvingas leva med dag ut och dag in. Därför ställer
              vi kristdemokrater oss bakom den nya lagen med vissa förbehåll.
              Men jag vill verkligen markera att det görs med stor tvekan för
              lagen erbjuder ingen lösning på själva grundproblemet utan är
              riktad mot de konsekvenser som år av värdeneutralitet lett till.
              Den börjar alltså i fel ände.
            </seg>
            <seg n="5039f57f">
              Först och främst anser vi att det leder till oklarhet och förvirring,
              som flera har varit inne på, att ha en diskrimineringslag som
              gäller för skolan medan andra diskrimineringslagar gäller utanför
              skolan. Eftersom det pågår en översyn av de många olika lagarna
              mot diskriminering, som vi har, hade det förstås varit bättre
              att invänta den översynen för att sedan lägga fram en tydlig och
              samlad lag som gäller lika, oavsett om diskrimineringen sker i
              eller utanför skolan.
            </seg>
            <seg n="cf5169c5">
              Regeringen och stödpartierna delar tydligen den här uppfattningen
              eftersom det faktiskt står i propositionen att den nya lagen kan
              komma att gälla under mycket kort tid i avvaktan på en sådan här
              enhetlig lagstiftning. Därför blir den entydiga bilden att ett
              ganska ogenomtänkt förslag har hastats fram för att Socialdemokraterna
              över huvud taget ska ha något att visa upp på skolområdet före
              valet.
            </seg>
            <seg n="11792e68">
              Den nya lagen har också en koppling till den kollapsade skollagen.
              Kombinationen med en stärkt men otydlig diskrimineringslagstiftning
              för skolan och den nuvarande skollagen som inte tydligt markerar
              lärares och rektorers befogenheter för att kunna upprätthålla
              ordning och skapa en trygg miljö riskerar att leda till onödiga
              motsättningar mellan elever och personal. Det är alltså precis
              motsatsen till vad som behövs. De här båda lagarna borde ha presenterats
              tillsammans.
            </seg>
            <seg n="339ece33">
              Fru talman! Om man vill komma till rätta med mobbning, diskriminering
              och trakasserier är det förebyggande arbetet avgörande. Ett skolklimat
              där alla respekterar varandra, där varken språkligt eller fysiskt
              våld hör till vanligheterna, måste vara målsättningen för varje
              skola.
            </seg>
            <seg n="b45a1322">
              För det krävs att värdegrundsarbetet genomsyrar all verksamhet
              i skolan och att också föräldrarna är involverade i det. Hem och
              skola måste dra åt samma håll om det förebyggande arbetet ska
              lyckas.
            </seg>
            <seg n="b6c0d0e4">
              Kristdemokraternas förslag om ett ansvarskontrakt mellan elever,
              föräldrar och lärare skulle kunna ersätta många av de dokument
              som nu översvämmar skolan och som tar tid och kraft från kärnverksamheten.
              I ansvarskontraktet ska både elevernas kunskaper och sociala utveckling
              ingå, och alla parter ska hjälpas åt för att utvecklingen ska
              gå åt rätt håll. Socialdemokraternas individuella utvecklingsplaner,
              som har trätt i kraft den 1 januari, är bara en halvmesyr i det
              har fallet, och det beklagar jag verkligen.
            </seg>
            <seg n="ef4180dd">
              En annan del av det förebyggande arbetet är aktiv konflikthantering.
              Det borde ha framgått av förslaget. Många lärare efterfrågar ökad
              kunskap om konflikthantering som engagerar elever och personal
              utan att fokus sätts på det negativa beteendet. Det ska alltså
              ske i förebyggande syfte. Konflikthantering borde vara en självklar
              del av lärarutbildningen och läggas in som ett delmål i examensordningen.
              Det har en majoritet i riksdagen faktiskt krävt tidigare. Därför
              är det minst sagt förvånande att regeringen än en gång struntar
              i att ta med det i det här sammanhanget när det är aktuellt igen.
            </seg>
            <seg n="02007026">
              Det nya i propositionen är likabehandlingsplanerna som varje
              skola ska upprätta och som ska vara styrande i allt arbete mot
              diskriminering och kränkande behandling. Men det är väldigt svårt
              att upptäcka skillnaden mellan likabehandlingsplanen och den handlingsplan
              mot mobbning som skolorna redan är skyldiga att upprätta. Har
              antimobbningsplanen bytt namn? Det är i varje fall den känsla
              man får även när man försöker läsa noggrant.
            </seg>
            <seg n="9bfce3e6">
              Det är också oroväckande när en lag införs som är så svårtolkad
              som denna. En viktig fråga när lagen ska prövas blir till exempel
              vilka krav likabehandlingsplanen ska ha uppfyllt för att skolan
              ska kunna hävda att den har gjort allt som står i dess makt för
              att förhindra trakasserier och diskriminering. Om en elev begär
              skadestånd för kränkning ska skolan kunna visa att alla skäliga
              åtgärder vidtagits för att förhindra kränkningen.
            </seg>
            <seg n="570de26d">
              Jag måste fråga, som Luther i katekesen: Vad är det? Varken i
              propositionen eller i betänkandet får jag något svar. Här behövs
              helt klart ett förtydligande om lagen ska få den effekt som avses,
              nämligen att förbättra klimatet i skolan och inte att skapa nya
              motsättningar som slutar i domstolsförhandlingar. Där sitter det
              kanske människor som inte alls har så stora kunskaper om mobbning.
              Kan vi få ett förtydligande av ministern här i dag vore det mycket
              välkommet.
            </seg>
            <seg n="f61f7a0c">
              Sammanfattningsvis måste jag konstatera att lagen inte kan ses
              som någonting annat än ett nödvändigt ont. Som situationen ser
              ut i alltför många skolor och för alltför många elever måste en
              akut insats göras. Därför ställer vi oss, som jag sade, bakom
              delar av lagförslaget. Vi utgår ifrån att regeringen ser till
              att snabbt komma med förtydliganden på de områden där det behövs.
            </seg>
            <seg n="3e004f95">
              Det allra bästa vore om valresultatet i höst ger Allians för
              Sverige möjlighet att stifta en enhetlig diskrimineringslag och
              en tydlig skollag som ger lärare och rektorer en bra grund för
              att tillsammans med föräldrarna arbeta för en skola där varenda
              elev kan trivas och känna sig säker på att alla försök till kränkande
              behandling och mobbning, oavsett om det är psykiskt eller fysiskt,
              omedelbart ska leda till reaktioner från de vuxna. Det har eleverna
              rätt att begära.
            </seg>
          </u>
          <note n="94f4b396">
            Jag yrkar bifall till reservationerna 2, 17 och 25.
          </note>
          <note type="speaker" n="4d0eb1d8">
            Anf. 15 LENNART GUSTAVSSON (v):
          </note>
          <u who="lennart_gustavsson_0428b0" xml:id="i-e5f334d7aa215347-0" n="f0b55937">
            <seg n="653dcf8c">
              Fru talman! Mycket av det Inger Davidson sade är sådant som man
              kan hålla med om. En sak som hon sade var en retorisk fråga om
              man vill komma till rätta med mobbning och kränkande behandling.
              Jag tror att vi alla kan vara överens om en sak: Vi vill komma
              till rätta med mobbning, annan kränkande behandling och diskriminering
              i skolan och diskriminering över huvud taget. Därom råder icke
              något tvivel. Däremot har vi kanske olika vägar och olika sätt
              att gå fram.
            </seg>
            <seg n="a1387b4d">
              Äntligen en ny skoldag! Tänk om varje enskilt barn och ungdom
              kände så när de gick till skolan. Varje elev har en rätt att uppleva
              trygghet i skolan och med glädje och nyfikenhet möta lärarna och
              skolkamraterna vid skoldagens start och med lätt fot kunna gå
              därifrån på eftermiddagen.
            </seg>
            <seg n="60f6c409">
              Vi lever i ett förhållandevis tryggt land. Vi skonas från katastrofer
              orsakade av naturens krafter, även om Gudrun då och då härjar
              eller människorna själva. Krig sker i andra länder. Men samtidigt
              läser vi om våld, brottslighet och andra händelser som för den
              enskilde som drabbas kan vara en katastrof som med stor kraft
              påverkar både hälsa och livslust. Skolan är en del av samhället,
              och man kan med fog säga att samhället får den skola det förtjänar.
              Samtidigt måste skolan göra allt för att vara en trygg plats där
              ingen utsätts för diskriminering eller kränkande handlingar.
            </seg>
            <seg n="68a6a013">
              Fru talman! Jag påstår att i många skolor pågår ett väl utvecklat
              och nyanserat arbete med att öka trivseln och tryggheten för eleverna
              och för lärare och annan personal som har skolan som arbetsplats.
              Den lag som nu har framarbetats i samarbete mellan Miljöpartiet,
              Socialdemokraterna och Vänsterpartiet tror jag kan vara ett viktigt
              stöd men också en pådrivare i arbetet. Den kan exempelvis vara
              pådrivande när det gäller det förebyggande arbetet och elevers
              inflytande.
            </seg>
            <seg n="86bf8f81">
              Jag som vänsterpartist menar att det är det förebyggande arbetet
              som är det allra viktigaste. Vi måste se till att tillfälle till
              diskriminering och kränkande handlingar aldrig ges. Vi menar att
              man på varje skola måste kartlägga sin miljö så att man bygger
              bort möjligheter till kränkande behandlingar. Det borde exempelvis
              vara en självklarhet att varje elev kan gå på toaletten ostörd
              och utan att vara rädd för att utsättas för någon form av kränkning.
              I det sammanhanget har vi en reservation som jag nu yrkar bifall
              till. Det är reservation 52 under punkt 53.
            </seg>
            <seg n="c3987cf0">
              Fru talman! Det måste vara meningsfullt att gå till skolan. Varje
              barn och elev måste få ett personligt utbyte i form av självförtroende,
              insikt, kompetens, attityder, kunskap och inte minst ett socialt
              nätverk. Att aktivt medverka i och ha inflytande över den verksamhet
              man deltar i påverkar trivsel, trygghet och kunskapsutveckling.
            </seg>
            <seg n="a818e2c2">
              Det har visat sig att elever som har inflytande lär sig mer.
              Deras kunskap får ett djup, och utvecklar kompetenser som nyfikenhet,
              flexibilitet, samarbetsförmåga och social kompetens. Vänsterpartiet
              vill se en ökad medvetenhet och förverkligande av olika former
              för elevers inflytande både formellt genom till exempel elevombud
              i arbetsmiljöfrågor och informellt i den dagliga verksamheten.
            </seg>
            <seg n="9e285ddd">
              Elevers medverkande i arbetet mot diskriminering och kränkande
              behandling är en förutsättning och en nyckel för att man ska lyckas
              med det förebyggande arbetet.
            </seg>
            <seg n="4af6b78f">
              Om något händer trots ett väl utvecklat förebyggande arbete,
              och det vet vi att det gör, kan den nya lagstiftningens krav på
              likabehandlingsplan vara viktigt. Det är viktigt att det är ett
              levande dokument framtaget av alla inblandade i verksamheten gemensamt
              och utsatt för ständig revidering.
            </seg>
            <seg n="3e152e77">
              Planen ska innehålla riktlinjer för planering av det förebyggande
              arbetet likaväl som rutiner för akuta åtgärder och uppföljande
              insatser. Genom planen blir ansvarsfördelningen tydlig. Ingen
              ska någonsin tveka att ingripa om någon diskrimineras eller kränks.
              Därför är det viktigt att planen är känd i hela verksamheten.
            </seg>
            <seg n="091da155">
              Fru talman! Lagens ändamål är att främja barns och elevers lika
              rättigheter och att motverka att någon diskrimineras på grund
              av kön, etnisk tillhörighet, religion eller annan trosuppfattning,
              sexuell läggning eller funktionshinder. Det gäller för diskrimineringslagstiftningen
              inom andra områden.
            </seg>
            <seg n="95c6d767">
              Unikt för lagen är att den också ska motverka annan kränkande
              behandling. Det är kränkningar som inte direkt kan kopplas till
              olika diskrimineringsgrunder. Elevers upplevelse av och deltagande
              i kränkningar varierar mellan olika grupper.
            </seg>
            <seg n="d7f01154">
              Det har visat sig att pojkar oftare utsätter såväl pojkar som
              flickor för alla typer av kränkningar. Homofobi finns i skolan,
              särskilt bland pojkar. Samtidigt är det viktigt att notera att
              flickor generellt sett är mer kritiska mot skolans arbete mot
              kränkningar. De känner sig ofta mer hotade än vad pojkar generellt
              gör.
            </seg>
            <seg n="f59853a0">
              En orsak kan vara att kränkningar som utförs av pojkar och som
              pojkar drabbas av får mer uppmärksamhet. Det handlar ofta om fysiska
              kränkningar som är lättare att upptäcka och som därmed kan ge
              mer uppmärksamhet i andra former.
            </seg>
            <seg n="b81a4329">
              Ibland försöker jag tillföra något i debatten. Jag kan anse att
              det finns skäl att ta upp vissa frågor i könssegregerade grupper.
              Jag skulle därför kunna se återkommande kurser som riktar sig
              mot pojkar respektive flickor. Kurser för pojkar kunde till exempel
              ta upp frågan om manlighet och kvinnlighet, sexualitet och samlevnad.
              Kurser för flickor skulle kunna ha samma innehåll men också innehålla
              psykiskt och fysiskt självförsvar i syfte att stärka självkänslan,
              minska känslan av utsatthet och rädsla. Innehållet ska naturligtvis
              anpassas efter elevernas ålder och återkomma vid ett flertal tillfällen
              under grund- och gymnasieskolan.
            </seg>
            <seg n="bf73c28c">
              Fru talman! Det får aldrig råda något tvivel om att barns och
              ungas trivsel har högsta prioritet i skolans verksamhet. Jag som
              vänsterpartist tycker att varje barn ska trivas och vara tryggt
              i skolan. De ska ha inflytande över sin situation och skolans
              verksamhet, vilket jag menar är en förutsättning för kreativitet
              och kunskapsutveckling. Lagen om diskriminering och kränkande
              behandling stärker enligt vår mening elevernas rättssäkerhet och
              utgör därför ett steg framåt i kampen mot diskriminering och mobbning
              och därmed också i kampen för en skola för alla.
            </seg>
          </u>
          <note type="speaker" n="2c757eb2">
            Anf. 16 SOFIA LARSEN (c):
          </note>
          <u who="sofia_larsen_d06afa" xml:id="i-75e01d0a982f43f3-0" n="d313b649">
            <seg n="718cb913">
              Fru talman! För Centerpartiet är det självklart att alla elever
              i skolan ska ha ett bra skydd mot diskriminering och att alla
              insatser som kan sättas in också sätts in för att eleven i skolan
              ska må bra. Mår du bra har du också en större möjlighet att lära
              och ta till dig saker och få en självkänsla som sitter kvar under
              hela skolgången.
            </seg>
            <seg n="ad43fba2">
              Vi vet att det inte riktigt är så. Vi vet att många elever mår
              dåligt och far illa och att långt ifrån alla som utsätts för saker
              får den hjälp och det stöd som de behöver, saker som de med all
              tydlighet på alla möjliga sätt visar att de vill ha hjälp med.
              De vill bli sedda men blir inte det. Det är också långt ifrån
              alla de fall som uppstår som tas upp. Många av fallen hamnar mellan
              stolarna, och många fall väljs att inte ses över huvud taget.
            </seg>
            <seg n="4498839c">
              Vi behöver ta krafttag mot diskrimineringen, både inom skolan
              och inom andra områden. Därför väljer Centerpartiet att gå fram
              med en samlad diskrimineringslagstiftning som gäller alla människor
              i Sverige. Den ska gälla alla, det ska inte spela någon roll om
              du är löntagare, egenföretagare, om du är ung eller gammal, invandrad
              eller född svensk, arbetslös eller skolelev. Den ska gälla alla
              precis lika mycket. Vem du är och vilken roll du har är inte huvudsaken,
              utan huvudsaken är att du ska få största möjliga och bästa skydd
              mot diskriminering. Du ska ha en trygghet.
            </seg>
            <seg n="f77ba777">
              Regeringen framhäver att det förslag till lagstiftning som vi
              har på bordet i dag är helt unikt i sitt slag. Ja, det kanske
              man kan säga att det är. Det är unikt i sitt slag på det sättet
              att många andra länder har just den samlade lagstiftning som vi
              i alliansen är inne på och föreslår och som Centerpartiet förespråkar.
              Risken med den lagstiftning som regeringen föreslår med särlagstiftningar
              är att vissa aspekter och vissa grupper faller bort och hamnar
              i kläm, vilket gör det svårt för den enskilde att på bästa möjliga
              sätt hävda sin rätt.
            </seg>
            <seg n="65775f9b">
              En annan invändning som vi i Centerpartiet har är att ministern
              väljer att gå fram med en lagstiftning trots att det pågår diskussioner,
              som andra här har varit inne på, kring en samlad diskrimineringslagstiftning.
              Varför har man denna brådska? Varför föregriper man i stället
              för att få en enhetlig och tydlig diskussion för att ge alla den
              bästa och största rätten?
            </seg>
            <seg n="f813e17a">
              Det är inte helt bra i skolan på andra sätt. Det finns massor
              med frågor att ta itu med, som skolministern skulle kunna lägga
              fram förslag om till oss i riksdagen så att vi kunde debattera
              och fatta beslut om. Men inget av de områdena tas upp. Det finns
              massor med förslag, både från alliansen och från andra, men inga
              andra förslag läggs fram, utan det hastas fram en lagstiftning
              på detta område, ett oerhört viktigt område där man på sikt skulle
              kunna få mycket bättre effekt.
            </seg>
            <seg n="7da8363a">
              Om det fanns en bredare diskrimineringslagstiftning som gällde
              alla människor i stället för den uppdelning som vi nu har vore
              det också enklare att föra fram krav på en enda myndighet, en
              paraplymyndighet, med de olika ombudsmännen. De här ombudsmännen
              ska självklart behålla sin expertis och sin specialinriktning,
              men det blir tydligare och positivare effekter att ha alla under
              samma tak eller samma paraply. I dag är det så att många instanser
              jobbar med liknande saker och arbetsuppgifter, vilket i sin tur
              kan ge gränsdragningsproblem. En sammanslagning av lagstiftningen
              skulle stärka den enskilda människan som blir utsatt för diskriminering,
              eftersom en enhetlig lagstiftning blir mer kraftfull och också
              ställer högre krav. Människan kommer i centrum, inte vem hon är
              eller vilken grupp hon tillhör.
            </seg>
            <seg n="6bee2052">
              Fru talman! Mobbning är ett av de värsta uttrycken för både kränkning
              av en annan människa och bristande respekt för en annan människa.
              Vi vet att ungefär vad som helst kan utlösa mobbning vilken typ
              av kläder du har, vilken hudfärg du har, vilka intressen du har.
              Respekten för att få vara den man är och uttrycka det du vill
              är inte särskilt stor. Vi vet att många går till skolan varje
              dag med ont i magen och rädsla för vad som kommer att hända under
              dagen. Vi vet att elever helst sitter inne på rasten för att de
              är rädda för att någonting ska hända om de går ut. Många blir
              ärrade för livet och får sår i själen som aldrig går ur i det
              vuxna livet. Vi vuxna kan aldrig någonsin acceptera att unga och
              barn far illa. Vi måste ta vårt ansvar som vuxna, och i detta
              fall också som lagstiftare.
            </seg>
            <seg n="7d6e130c">
              Därför är det oerhört viktigt att vuxna vågar se vad som pågår
              och att vuxna i skolan tar sitt ansvar och visar ledarskap, ett
              ledarskap som innebär att det aldrig någonsin accepteras kränkningar
              av något slag, oavsett om det handlar om mobbning eller sexuella
              trakasserier, rasism eller någonting annat. Vi vet att det krävs
              ett långsiktigt arbete för att bekämpa mobbningen, och det behövs
              ökad kunskap, ökad utbildning för dem som arbetar i skolan med
              mobbning. Man behöver ökad kunskap om hur mobbning uppstår och
              hur man förebygger det samt tydliga exempel på hur man ska agera
              om någonting händer. Det förebyggande arbetet är det absolut viktigaste,
              men det måste också finnas tydliga handlingsplaner för att de
              som arbetar ska veta hur de ska angripa direkt om någonting händer.
            </seg>
            <seg n="dd21dedc">
              En annan viktig del som Centerpartiet trycker på är att lärare
              också alltid ska rapportera händelser som uppstår till både skolledning
              och föräldrarna. Ingen förälder får vara ovetande om vad ens barn
              utsätts för eller kanske utsätter andra barn för. Lärare och andra
              anställda i skolan ska vara skyldiga att rapportera och diskutera
              eventuella åtgärder med föräldrarna. Det är oerhört viktigt att
              vi får ett stärkt samarbete mellan skolan och hemmen så att båda
              vet vad som gäller och båda också vet vad som händer.
            </seg>
            <seg n="881498a4">
              Vi vill ge skolledare förtroende och befogenheter att hantera
              situationer. Vi ska ge dem verktygen och resurserna, men vi ska
              också hålla dem ansvariga om ingenting händer trots påtryckningar
              eller önskemål.
            </seg>
            <seg n="61bb707f">
              Vi i alliansen är överens om att hitta ett system för att kunna
              kvalitetssäkra skolornas arbete med mobbning. Vi vill att arbetsmetoder
              och åtgärdsprogram ska vara forskningsbaserade. Vi vill också
              att Skolverket ska få i uppdrag att vetenskapligt låta utvärdera
              program mot mobbning och kränkningar för att kunna ha en grundläggande
              kvalitet på allt arbete. Gör vi det får vi en nationell kvalitetsnorm
              som skolorna kan arbeta efter, där skolorna känner sig trygga
              i sitt enskilda, unika arbete. Det är inte så att vi ska centralstyra
              och säga att alla skolor ska arbeta efter ett specifikt program
              inom ett specifikt område, utan alla ska få möjlighet att arbeta
              efter sitt sätt, efter den metod man tycker passar just den enskilda
              skolan på absolut bästa sätt. Men det ska finnas en bra och godkänd
              kvalitetsnorm så att det till syvende och sist är eleven som får
              de rätta och goda kunskaperna och möjligheterna på skolan. Det
              blir en likvärdighet, inte likadant, som ofta brukar vara regeringens
              och Socialdemokraternas paroll.
            </seg>
            <seg n="4863298f">
              Det blir helt enkelt ett tydligt stöd för alla skolor, lärare
              och skolledare. Vi har tydliga mål, tydliga arbetssätt och tillvägagångssätt.
              Vi får, som sagt, en ökad likvärdighet och trygghet för eleverna.
              Har vi också funktionella arbetsmetoder och åtgärdsprogram är
              det också enklare för en elev att visa på om konkreta åtgärder
              har vidtagits eller inte, om skolan har tagit sitt ansvar eller
              inte. I dag är det näst intill en omöjlighet.
            </seg>
            <seg n="adc0eadc">
              Tyvärr går regeringen inte på den linjen att vilja kvalitetssäkra
              åtgärdsprogrammen. Man pratar mer om allmänna diskussioner i stället.
              Varför är man inte beredd att ta steget? Vi får väl hoppas att
              vi får svar på det senare i dag.
            </seg>
            <seg n="c365fb7f">
              Fru talman! Det är oerhört viktigt att ha en tydlig lagstiftning
              och tydliga riktlinjer som skolan ska arbeta efter. Finns det
              inget engagemang lokalt på varje arbetsplats, eller i det här
              fallet på varje skola, om det inte finns en vilja att ta tag i
              ledarskapet, är det också svårt att oavsett vilken fråga det gäller
              hitta resultat, att det blir en bra arbetsmiljö i skolan. Det
              måste bli en bättre kontakt i skolan samt mellan skolan och föräldrarna.
              Hela arbetsklimatet på många skolor där det finns problem måste
              förbättras och ses över så att eleverna mår bra.
            </seg>
            <seg n="f18f6a00">
              Det måste också finnas vuxna som reagerar när övergrepp sker,
              vuxna som har barnens förtroende och som är öppna för att lyssna
              på elevernas problem, vuxna som tar signalerna på allvar. Vi vill
              ge de enskilda skolorna resurserna, makten, redskapen för att
              lösa situationen på bästa sätt, så att eleverna får den bästa
              möjliga starten i livet.
            </seg>
          </u>
          <note n="a041a423">
            Fru talman! Jag avslutar med att yrka bifall till reservation
            2 under punkt 2 och reservation 26 under punkt 26.
          </note>
          <note type="speaker" n="0cf1ec60">
            Anf. 17 MIKAEL DAMBERG (s):
          </note>
          <u who="mikael_damberg_2ebd0b" xml:id="i-79552c76cdf9aafe-0" n="121189a8">
            <seg n="38c3ea38">
              Fru talman! För några år sedan turnerade jag och SSU runt på
              landets grund- och gymnasieskolor och intervjuade ungdomar om
              deras erfarenheter av diskriminering och rasism. Vi sammanställde
              berättelserna i en bok som vi kallade Situation Sverige Bor vi
              verkligen i samma land? Det blev oerhört tydligt under dessa månader
              att diskriminering inte bara förekommer i arbetslivet eller i
              krogköerna som det oftast skrivs om i tidningarna utan att unga
              människor med utländsk bakgrund många gånger känner sig diskriminerade
              också i den svenska skolan.
            </seg>
            <seg n="3d261fc7">
              I den här boken kan man läsa om flera exempel på vad unga människor
              har råkat ut för. Där finns Obah från Örebro som gick i 9:an.
              Hon nekades en praoplats därför att hon bar slöja. Personalchefen
              försökte först säga att det var av hygieniska skäl hon inte fick
              praoplatsen. Det visade sig sedan att man backade från uttalandet
              och tog tillbaka allting. Men rektorn agerade inte för Obah. Hon
              fick aldrig sin praktikplats.
            </seg>
            <seg n="83b9de65">
              Vi kan läsa om Ferhat som gick i 7:an och hade syslöjd med i
              övrigt bara svenska barn som han uttryckte det. Han behövde hjälp
              och räckte upp handen, men lärarinnan gick gång på gång förbi
              och låtsades inte om att han räckte upp handen. Han blev frustrerad
              och började klaga på läraren. Då kallade läraren honom för svartskalle.
            </seg>
            <seg n="5b377ef5">
              Ferhat började skolka från syslöjden eftersom han tyckte att
              det var obehagligt att vara där. Men han talade till slut med
              rektorn, som hade hört talas om händelsen. Rektorn föreslog att
              Ferhat för lugnets skull skulle be lärarinnan om ursäkt för sitt
              beteende. Två gånger blev Ferhat förnedrad.
            </seg>
            <seg n="81b6c231">
              Elever upplevde då att det förekom olika former av diskriminering
              i svenska skolan men att deras möjligheter att anmäla övergrepp
              saknades. Det fanns och finns fortfarande ingen lag mot diskriminering
              i skolan. Diskrimineringsombudsmannen tog visserligen emot anmälningar
              från skolelever men kunde inte driva frågorna vidare. Så såg det
              ut då.
            </seg>
            <seg n="e7994e2a">
              Därför är det här en ganska stor dag i mitt liv. Även om jag
              som riksdagsledamot i tre år har fått vara med och fatta beslut
              om många nya lagar, är denna lag lite speciell för mig. Jag har
              följt och drivit denna fråga under många år. Jag kommer ihåg hur
              SSU på en socialdemokratisk partikongress i Västerås 2001 lyckades
              få partistyrelsen att acceptera ett tillägg i riktlinjerna som
              gick ut på att ett starkare lagskydd mot diskriminering av studenter
              i högskolan som hade föreslagits skulle utvidgas att på något
              sätt omfatta även skolelever.
            </seg>
            <seg n="ad32c339">
              I valplattformen inför 2002 års val fick vi in att en socialdemokratisk
              regering kommer att lagstifta om förbud mot diskriminering och
              sexuella trakasserier i skolan. I den överenskommelse vi gjorde
              med Miljöpartiet och Vänsterpartiet efter valet fanns det med
              som ett riktigt krav. Frågan har därefter utretts, remitterats
              och finns nu som ett färdigt lagförslag på riksdagens bord för
              beslut. Den nya lagen föreslås träda i kraft den 1 april i år.
            </seg>
            <seg n="6add166e">
              Fru talman! Det tog några år, men i dag hoppas jag att den nya
              lagen kan bli verklighet. Jag ville berätta historien om ett enskilt
              lagförslag eftersom många inte minst ungdomar tror att det är
              nästan omöjligt att påverka politiken, att deras vardagsbekymmer
              aldrig diskuteras eller tas på allvar. I dag kan riksdagens majoritet
              visa att så inte är fallet.
            </seg>
            <seg n="561d19a8">
              Fru talman! För första gången får skolelever nu en egen lag mot
              diskriminering och annan kränkande behandling. Den nya lagen kommer
              att omfatta förskolan, grundskolan, gymnasieskolan och vuxenutbildningen.
              Lagen ska främja barns och elevers lika rättigheter och motverka
              diskriminering på grund av kön, etnisk tillhörighet, religion
              eller annan trosuppfattning, sexuell läggning och funktionshinder.
            </seg>
            <seg n="e242c7d1">
              Den nya lagen är viktig. Det är inte för att nya lagar kan vaccinera
              samhället eller ens skolan mot övergrepp och elakheter från medmänniskor.
              Men den nya lagen sätter press på kommuner och fristående skolor
              att ingripa direkt mot mobbning och annan kränkande behandling
              framför allt att jobba långsiktigt och förebyggande. Om skolorna
              missköter sitt nya uppdrag kan skadestånd utdömas.
            </seg>
            <seg n="46bab132">
              I dag har vi fått klart för oss att Moderaterna kommer att rösta
              nej till den nya lagen. Det har jag förstått. Det är klart och
              tydligt. Tyvärr, tycker jag. Deras förslag kommer att innebära
              att elevernas rättsskydd mot diskriminering och annan kränkande
              behandling skjuts flera år framåt i tiden. Därför accepterar vi
              inte den hållningen. Vi tror att det är dags att ta ett steg framåt.
            </seg>
            <seg n="764fb406">
              De andra borgerliga partierna står i den här debatten på alla
              stolar samtidigt. Det blir inte minst tydligt om man läser reservationerna
              i betänkandet.
            </seg>
            <seg n="a343c6da">
              Reservation 2 och reservation 5 i betänkandet är två helt olika
              verkligheter. I reservation 2, som alla allianspartier har skrivit
              under, framgår att en ny speciallag mot diskriminering, som föreslås
              i propositionen, splittrar den redan osammanhängande diskrimineringslagstiftningen
              ytterligare. Därmed riskerar effekten bli ett sämre skydd mot
              diskriminering. Ett sämre skydd mot diskriminering. Det säger
              alla allianspartier.
            </seg>
            <seg n="0348cae6">
              I reservation 5, av Kristdemokraterna och Centerpartiet, står
              det precis tvärtom: Lagen om skydd mot diskriminering och kränkande
              behandling ger eleverna ett ökat rättsskydd. Elever som blivit
              kränkta på olika sätt bl.a. genom mobbning ges rätt till upprättelse
              och skadestånd. Skolans ansvar för att motverka all form av diskriminering
              och kränkande behandling tydliggörs. Detta är positivt.
            </seg>
            <seg n="f8e3f550">
              Hur ska Centern och Kristdemokraterna ha det? Ger den nya lagen
              ett ökat rättsskydd eller ett sämre skydd mot diskriminering?
              Mitt svar är ganska enkelt. I dag har eleverna i skolorna inget
              rättsskydd. De får ett rättsskydd med den nya lagen. Sedan kan
              vi föra en diskussion här om hur lämpligt och önskvärt det vore
              att i ett senare skede få ihop allt i en gemensam diskrimineringslagstiftning.
              Det är inte problemet. Men det finns poänger med att den särskilda
              lagen kommer först så att det blir tydligt för skolelever vilka
              regler som gäller just i skolan. Ärligt talat: All vår generella
              lagstiftning i landet är inte dunderenkel att förstå, inte ens
              för våra elever i skolan.
            </seg>
            <seg n="3d11f1b4">
              I den skolpolitiska debatten har av och till sagts att den svenska
              skolan jobbar för mycket med värdegrunden och för lite med kunskapsmålen.
              Jag påstår att dessa debattörer har fel. Den svenska skolan skulle
              inte ta sitt demokratiuppdrag på allvar om sexuella trakasserier,
              etnisk diskriminering eller mobbning sopades under mattan. Tvärtom
              menar jag att det är omöjligt att uppnå skolans kunskapsuppdrag
              för alla elever i en skolmiljö där elever kränks och mår dåligt.
            </seg>
            <seg n="90c658a3">
              Med dessa ord yrkar jag bifall till propositionen och avslag
              på samtliga reservationer.
            </seg>
          </u>
          <note type="speaker" n="bd124222">
            Anf. 18 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-41481698d798a332-1" n="f481e943">
            <seg n="d0045140">
              Fru talman! Mikael Dambergs exempel var väldigt talande. Den
              elev han berättade om blev inte diskriminerad av skolan utan av
              en arbetsgivare i samband med att han sökte en praoplats. Det
              bevisar att vårt förhållningssätt är riktigt. Vi behöver ett grundlagsskydd
              mot diskriminering som omfattar alla och i alla situationer. Det
              fungerar inte med särlagar, som fungerar bara i en situation,
              för livet är inte så uppdelat. Han medger sedan också att det
              vore den goda lösningen.
            </seg>
            <seg n="eb661262">
              Låt mig säga detta: 100 000 barn är mobbade i Sverige. Vi kan
              halvera det genom att använda de forskningsbaserade åtgärdsprogrammen,
              precis som i grannländerna Island och Norge. Men Damberg vill
              inte.
            </seg>
            <seg n="6813968c">
              Vi ser att mobbning är konstant i omfattning, men vi ser att
              problemen förgrovas och förvärras. Det har skett under Socialdemokraternas
              tid. Vi ser en lagstiftning som inte någon har lyckats reda ut
              hur den ska tillämpas. Vilka är de saker som skäligen kan krävas?
              Vad får en skola göra för att undgå lagens krav? Vad är Dambergs
              uppfattning?
            </seg>
            <seg n="6e50c991">
              Är det förekomsten av mobbning som helt ska fås bort? Det är
              vad som står i skolans styrdokument. Är det om skolan vidtar fel
              åtgärder? Är det om skolan vidtar för svaga åtgärder? Är det om
              skolan vidtar för sena åtgärder? Är det om skolan vidtar inga
              åtgärder? Är det om skolan vidtar negativt inverkande åtgärder?
              Det är vanligt förekommande eftersom man inte använder forskningsbaserade
              åtgärdsprogram. Är det om man vidtar aktivt bidragande negativa
              åtgärder, att man till och med deltar eller själv aktivt skadar
              eleven? Var går gränsen? Vad ska skolans arbete jämföras med?
              Vad innebär det att alla skäliga åtgärder för att förebygga och
              förhindra har vidtagits? Vilka är det? Vilka är det inte? Mot
              vad ska det bedömas när det inte från ert partis sida eller från
              majoriteten finns någon tanke om en nationell kvalitetsnorm?
            </seg>
            <seg n="7b817a4a">
              Red ut det för mig och landets skolor är du snäll!
            </seg>
          </u>
          <note type="speaker" n="11e8527c">
            Anf. 19 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-1" n="121189a8">
            <seg n="beeb372b">
              Fru talman! Först vill jag säga att i min värld är prao fortfarande
              en del av skolans verksamhet, och jag tror att skolan ska ha ett
              väldigt stort ansvar för sina elever när de är ute på prao. Därför
              tycker jag att både rektor och lärare ska reagera om det visar
              sig att eleverna i sin prao diskrimineras i arbetslivet. Det är
              en väldigt märklig inställning om Moderaterna har en annan uppfattning
              i den frågan.
            </seg>
            <seg n="5d08c804">
              Sedan påstår Tolgfors, retoriskt, nästan överdrivet, att jag
              inte vill halvera mobbningen i Sverige, att Socialdemokraterna
              egentligen har en strategi för att öka kränkningarna och mobbningen
              i skolan, att vi har haft en målmedveten politik för att göra
              barn illa i den svenska skolan. Vi kan föra debatten på den nivån
              i den här kammaren, men jag tycker inte att det är särskilt meningsfullt.
            </seg>
            <seg n="3a1c45d7">
              Jag menar att den här lagen är ett steg på vägen, och jag tycker
              att det är en brist i Moderaternas förslag att de skjuter den
              lagen flera år framåt i tiden. Då saknar man det diskrimineringsskydd
              som eleverna inte har i dag. Det är det jag tycker är problematiskt
              med Sten Tolgfors resonemang.
            </seg>
          </u>
          <note type="speaker" n="a8a1970e">
            Anf. 20 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-41481698d798a332-2" n="f481e943">
            <seg n="69966f9f">
              Fru talman! Som hela kammaren och talmannen noterade sade jag
              ingenting av det Mikael Damberg påstod att jag sade.
            </seg>
            <seg n="7b1ff288">
              Vi står från moderat sida redo att lagstifta i morgon vad gäller
              kvalitativa åtgärder, när man använder forskningsbaserade åtgärdsprogram
              mot mobbning, precis som i Norge och Island. Därmed det visas
              av forskning och av utvärdering av praktisk erfarenhet kan vi
              i Sverige halvera mobbningen.
            </seg>
            <seg n="354c473a">
              Det är det jag säger att Socialdemokraterna, inte bara i dag
              utan alla andra dagar under mina tiotolv år i riksdagen, har sagt
              nej till. Det finns ett sätt att halvera mobbningen, och Socialdemokraterna
              är emot. Resten är kringåtgärder.
            </seg>
            <seg n="80fa1640">
              Jag sade för övrigt inte heller att inte någon lärare eller rektor
              skulle reagera om en elev är diskriminerad i samband med prao.
              Jag sade bara att er lag träffar inte situationen. Det visar varför
              det är precis som vi säger, att vi behöver en samlad diskrimineringslag,
              för livets alla tillfällen, där det finns ett grundlagsskydd mot
              diskriminering, en samlad ombudsman som kan ta tag i helhetsproblematiken.
            </seg>
            <seg n="c65dbeb8">
              Jag noterade också, fru talman, att Mikael Damberg inte hade
              ens en antydan till uppfattning om hur den här lagen ska fungera.
              Det förvånar mig inte. Jag frågade redan i utskottet och bad uttryckligen
              majoriteten reda ut detta: Vilka är nu kraven man ställer på en
              skola för att arbetet ska anses vara okej, för att man inte ska
              få skadestånd? Eller än viktigare: Vilka är kraven man ställer
              för att mobbning inte ska förekomma?
            </seg>
            <seg n="4ce1209c">
              Här finns ju inget svar, inte i propositionen, inte i majoritetstexten,
              inte i Dambergs tal och inte i Dambergs replikinlägg.
            </seg>
            <seg n="a67d2eee">
              Den här lagen kommer i praktiken inte att kunna tillämpas, och
              i den mån den gör det har vi flyttat kvalitetskraven på skolans
              arbete från riksdag och från regeringskansli till domstolar. Det
              är inte så vi skapar en bättre skolmiljö och bättre kvaliteter
              i arbetet mot mobbning.
            </seg>
          </u>
          <note type="speaker" n="e879ee1b">
            Anf. 21 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-2" n="121189a8">
            <seg n="bef199e7">
              Fru talman! Först kan jag beklaga det tonläge den här debatten
              förs i. Det värdegrundsarbete som vi vill att skolan ska präglas
              av kanske också riksdagens kammare skulle präglas av.
            </seg>
            <seg n="52d31a13">
              Sten Tolgfors säger att lagstiftningen kan ske i morgon. Det
              är inte sant. Du hänvisar för det första till den översyn som
              ni ger och den beredning som sker av en samlad diskrimineringslagstiftning,
              som ännu inte är framme. För det andra hänvisar ni i alliansen
              på flera ställen till det skollagsarbete som alliansens företrädare
              i skolfrågor, Jan Björklund, har sagt kommer att ta flera år att
              reda ut innan det är klart. Det innebär att den här lagstiftningen,
              som behövs för Sveriges elever, skulle skjutas flera år framåt
              i tiden. Jag tror att det är helt fel.
            </seg>
            <seg n="c5c6f725">
              Sedan kan man läsa Moderaternas reservation och försöka hitta
              de kvalitativa punkter som skolorna ska uppfylla för att klara
              sig. Det finns inte i den reservation ni har lämnat i det här
              betänkandet.
            </seg>
            <seg n="911671e8">
              Det kanske är så att forskning kring mobbning visar olika resultat
              på olika metoder, att det inte finns en avbockningslista som man
              bara kan följa för att både uppnå värdegrundsarbetet i skolan
              och bli av med all mobbning.
            </seg>
            <seg n="99880cc3">
              Framför allt ska man, som du sade och räknade upp, värdera de
              insatserna, både de insatser man gör långsiktigt och de åtgärder
              man vidtar när det händer och hur man följer upp. Hela det batteri
              som du räknade upp ska man följa upp. Jag räknar med att lärare
              och rektorer använder sig av forskning och beprövad erfarenhet
              i allt sitt arbete i skolan. Gör de inte det är det fel, för det
              är det som jag tycker att de ska göra, och det ska gälla även
              för det här arbetet.
            </seg>
            <seg n="66444f86">
              Visar forskningen att några metoder är dåliga tycker jag att
              Skolverket i sin granskning och uppföljning, eller Diskrimineringsombudsmannen
              och lagstiftningen, ska slå ned på de skolor som använder metoder
              som forskningen har visat är värdelösa. Det är ganska självklart;
              vi brukar inte lagstifta på den detaljnivån i några andra frågor
              heller.
            </seg>
          </u>
          <note type="speaker" n="4325aea9">
            Anf. 22 INGER DAVIDSON (kd) replik:
          </note>
          <u who="unknown" xml:id="i-74d86ccb96f40609-2" n="f7859b6f">
            <seg n="0b7fc378">
              Fru talman! Ja, jag kan mycket väl erkänna, vilket jag tyckte
              att jag gjorde i mitt inledningsanförande, att jag känner mig
              väldigt kluven inför den här lagstiftningen.
            </seg>
            <seg n="910fed04">
              Värdegrundsarbetet har Kristdemokraterna lyckats få upp på dagordningen,
              så att alla nu tar det ordet i sin mun. Men det borde vara mycket
              mer genomgripande än det är i de flesta skolor om vi ska komma
              till rätta med mobbningen. Nu är det inte det, och då behövs det
              lagstiftning och akuta åtgärder. Men nu får vi en lagstiftning
              som inte är bra, som är otydlig, och det är det vi vänder oss
              emot. Vi skulle behöva ha en mycket tydligare lagstiftning.
            </seg>
            <seg n="1359023e">
              Jag kan också ta exemplet från din inledning, med eleven som
              vände sig till Diskrimineringsombudsmannen och de tog emot anmälan
              men gjorde ingenting. Det beror på att ni har utformat en lag
              som är dålig, som inte täcker hela fältet. Och nu får vi en till,
              som ytterligare riskerar att leda till oklarheter.
            </seg>
          </u>
          <note type="speaker" n="82cca4fa">
            Anf. 23 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-3" n="121189a8">
            <seg n="4f6a4bad">
              Fru talman! Jag tror inte att vi är ensamma om att ha ställt
              oss bakom de direktiv som finns hos Diskrimineringsombudsmannen
              i dag. Jag tror att det var flera partier som var med om det.
              Nu sker det en översyn av det, och det är jättebra. Men vi kan
              inte vänta flera år.
            </seg>
            <seg n="9f8f8f0f">
              Du kopplade själv den här lagstiftningen till skollagsarbetet.
              Alliansens företrädare i skolfrågor, Jan Björklund, har sagt att
              det kommer att ta flera år för er att reda ut en ny skollag, även
              vid en borgerlig valseger. Jag tror att det kommer att gå ännu
              fortare med en socialdemokratisk valseger, så det kanske kan lösa
              sig på det sättet.
            </seg>
            <seg n="901438b1">
              Det intressanta med det här är att ni inte lyssnar till dem som
              berörs. Lyssna till eleverna, om ni inte lyssnar till mig!
            </seg>
            <seg n="75b13bae">
              Ordföranden för Elevorganisationen säger så här: Det känns verkligen
              bra att få en lag mot diskriminering och mobbning som gäller för
              alla elever. Hon fortsätter: Elevorganisationen har länge försökt
              få till stånd en diskrimineringslag inom skolan, så det känns
              roligt att den äntligen kommer. Den nya lagen kan säkert medverka
              till att skolor arbetar mer förebyggande mot mobbning och trakasserier.
            </seg>
            <seg n="d3a02af6">
              Också Svea har uttalanden om detta.
            </seg>
            <seg n="714eaf02">
              Lärarförbundet, professionen, säger i sitt remissyttrande att
              de tillstyrker förslaget om att skolans ansvar att förebygga och
              förhindra och vidta åtgärder mot kränkande av elever tills vidare
              ska tydliggöras i en egen lag. Lärarförbundet anser också att
              formerna för arbetet inte bör detaljstyras i kommande förordningstexter,
              eftersom skolorna är olika och måste ges möjlighet att utveckla
              de lösningar som fungerar bäst utifrån förutsättningarna som råder
              på den egna skolan. Jag tycker att det är bra formulerat.
            </seg>
          </u>
          <note type="speaker" n="64e14941">
            Anf. 24 INGER DAVIDSON (kd) replik:
          </note>
          <u who="unknown" xml:id="i-74d86ccb96f40609-3" n="f7859b6f">
            <seg n="cafa7ab6">
              Herr talman! Så bra.
            </seg>
            <seg n="83ed36d4">
              Försök inte lägga misslyckandet med att skollagen inte har tagits
              fram hos alliansen! Det tycker jag är mycket fult. Du stod nyss
              och talade om värdegrundsarbete här i kammaren, och då tycker
              jag att du ska vända det mot dig själv.
            </seg>
            <seg n="849b3b93">
              Det är Socialdemokraterna och samarbetspartierna som har misslyckats
              med att lägga fram en skollag. Därför kommer vi att få ta över
              det arbetet, och det kan ta tid innan det blir färdigt. Det är
              jag helt medveten om. Ni säger ju själva att den här lagen kan
              komma att bli kortvarig. Det bidrar ytterligare till osäkerheten.
            </seg>
            <seg n="c378b901">
              Det är väl jättebra att eleverna är glada för att lagen kommer.
              Man kan hoppas att de är lika glada när de första domstolsförhandlingarna
              kommer till och den här osäkerheten visar sig. Motsättningarna
              i skolan kanske ökar mellan företrädare för skolan, när de ska
              bevisa att de har gjort allt och inte vet vad de ska bevisa. Det
              kanske handlar om att de skulle ha dokumenterat mer, eller de
              kanske har dokumenterat men det har inte fått någon effekt och
              så vidare.
            </seg>
            <seg n="789a625e">
              Osäkerheten är enorm, och det kan komma att skada eleverna. Därför
              känner jag mig mycket kluven. Jag säger inte nej till hela lagstiftningen,
              men jag begär verkligen att ni ska tala om vad som gäller och
              inte gäller.
            </seg>
          </u>
          <note type="speaker" n="a2a1e298">
            Anf. 25 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-4" n="121189a8">
            <seg n="60615930">
              Herr talman! Det finns ett förslag som är remissbehandlat, och
              nu finns det en proposition om vad vi tycker ska gälla. Däremot
              tror vi inte på att detaljstyra exakt vad som ska göras på den
              enskilda skolan, mycket i likhet med det remissvar Lärarförbundet
              gav till utredningen. Jag tror att det är klokt sagt. Men jag
              tror att det är mycket bra att luta sig mot forskningen om man
              tittar på vilka åtgärder som ger resultat och inte, och det tycker
              jag att man ska göra.
            </seg>
            <seg n="d70ba8af">
              Problemet med en skollag behöver vi inte bråka om nu. Min enda
              kommentar kring det här var att om man följer alliansens variant
              här så skjuter man hela projektet med att stärka elevernas rättsskydd
              flera år framåt i tiden. Det är olyckligt. Det är inte bra. Det
              var det jag kritiserade Sten Tolgfors och Moderaterna för, och
              jag förstår fortfarande inte vad Kristdemokraterna säger. Ni säger
              att det kan leda till ett sämre rättsskydd, men i en annan reservation
              säger ni att det leder till ett starkare rättsskydd för eleverna.
              Jag har väldigt svårt att få er argumentation att gå ihop. Jag
              tror för min del att en lag som förbjuder diskriminering och annan
              kränkande behandling i skolan ger eleverna ett starkare rättsskydd
              i dag med den nya lagstiftningen, eftersom de inte har det här
              skyddet över huvud taget i dag.
            </seg>
          </u>
          <note type="speaker" n="c65b74f9">
            Anf. 26 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ec04be2d29fe9cb0-1" n="af1aac1b">
            <seg n="dca6ded6">
              Herr talman! Ni lyssnar inte på dem som berörs. Lyssna på mig!
              Jag har jobbat med antidiskrimineringsfrågor praktiskt bland människor
              som drabbas av diskriminering sedan 1994. Sedan dess har vi först
              fått en lag som inte fungerade alls, sedan 1999 en lite bättre
              lag som fortfarande inte fungerar. Vad tror du att människorna
              som drabbas av diskriminering tycker, tänker och känner när de
              ser att man skriver lag på lag, att klyftorna i samhället växer
              och utanförskapet är så allvarligt som det är med den segregation
              vi har?
            </seg>
          </u>
          <note type="speaker" n="20c91bf1">
            Anf. 27 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-5" n="121189a8">
            <seg n="5da10296">
              Herr talman! Jag ger gärna Ana Maria Narti rätt. Jag tror också
              att jag sade i min inledning att nya lagar inte i sig kan förhindra
              mänsklig ondska eller elakheter. Vi kan inte med lagar helt få
              bort att människor är dumma mot varandra. Det tror inte jag heller.
              Men i dag har vi en situation i skolans värld som gör att elever
              inte har något rättsskydd på det området vad gäller diskriminering.
              Med den här lagen tar vi ett steg framåt, och det tycker jag är
              bra. Vad jag förstår, av reservationerna också, så tycker Folkpartiet
              att det är bra. Ni kommer att rösta för den nya lagen, och det
              tycker jag är positivt.
            </seg>
          </u>
          <note type="speaker" n="eafcd9b6">
            Anf. 28 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ec04be2d29fe9cb0-2" n="af1aac1b">
            <seg n="c4332db7">
              Herr talman! Vad jag ville lyfta fram i hela mitt anförande var
              att vi har producerat enormt många lagar och bestämmelser på området
              men att effekterna är oerhört små. Jag har studerat hur det har
              fungerat i USA på några decennier. Glöm inte att våra lagar börjar
              ha decennier på nacken! På några decennier ändrade man faktiskt
              strukturen i arbetslivet fullständigt. Så om man vill så kan man.
              Frågan är inte att någon vill åstadkomma segregation det påstår
              jag inte alls men frågan är varifrån den enorma aktiviteten i
              lagskrivning kommer och passiviteten i praktiken. Hur förklarar
              ni detta?
            </seg>
            <seg n="c44c8414">
              Jag har försökt komma med en liten historisk förklaring i mitt
              anförande. Men när det gäller det goda och det onda och att säga
              till barn det får du inte göra verkar det fortfarande vara en
              oerhört svår nöt för socialdemokratin. Vakna! Kom ut ur Uppsalafilosofin,
              och kom ned på jorden! Då kan ni agera, inte tidigare.
            </seg>
          </u>
          <note type="speaker" n="b7ae92b7">
            Anf. 29 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-6" n="121189a8">
            <seg n="27352a23">
              Herr talman! När det gäller att säga åt barn vad de inte får
              göra tillbringar vi som är småbarnsföräldrar hela dagarna med
              att göra just det. Ibland blir man lite trött på sig själv och
              försöker hitta andra sätt att formulera sig på för att leda barnen
              lite mer positivt ut ur vissa situationer. Men det var inte det
              som den här diskussionen handlade om.
            </seg>
            <seg n="8e31b8d1">
              Jag tycker att du berör ett viktigt ämne. Det handlar om segregation
              kopplat till motsättningar. Jag tycker att vi har de problemen
              i det svenska skolsystemet, och jag har tagit upp det i väldigt
              många anföranden. Jag tycker fortfarande att de åtgärder som föreslås
              från vårt parti och regeringspartiet det handlar om 225 miljoner
              kronor extra till de mest segregerade bostadsområdena för att
              kunna stötta upp de här skolorna och om insatser på de hundra
              skolor som har sämst resultat kommer att få väldigt stor betydelse
              för att minska segregationen i den svenska skolan. Tyvärr är jag
              inte lika imponerad av de borgerliga partiernas resonemang på
              det här området. Men det behöver vi inte ta i nu.
            </seg>
            <seg n="446d724b">
              Det kokar ned till en sak. Det handlar om huruvida vi ska ha
              en ny diskrimineringslagstiftning som berör skolelever, som de
              inte har i dag. Jag har konstaterat och också förstått på dina
              inlägg att Folkpartiet står bakom en ny diskrimineringslag, och
              det tycker jag är bra.
            </seg>
          </u>
          <note type="speaker" n="590d107b">
            Anf. 30 SOFIA LARSEN (c) replik:
          </note>
          <u who="sofia_larsen_d06afa" xml:id="i-75e01d0a982f43f3-1" n="d313b649">
            <seg n="d09d1bfa">
              Herr talman! Jag blir lite fundersam när jag hör Mikael Damberg
              både i talarstolen och när vi har de här diskussionerna. Helt
              plötsligt börjar han prata om diskrimineringslagstiftning och
              säger att om alliansen hade makten skulle det ta jättelång tid
              innan någonting hände. Faktum är väl att både Centerpartiet och
              andra inom alliansen under en lång tid har drivit att stärka elevernas
              rättsliga skydd i skolan. Vi har propagerat för en gemensam lagstiftning.
              Socialdemokraterna har inte alls velat vara med på det utan sagt
              att vi ska vänta och se och vi får se om vi kommer med något förslag.
              Sedan står helt plötsligt Mikael Damberg här och pratar om något
              helt annat.
            </seg>
            <seg n="b4f4a197">
              Det är inte så att Socialdemokraterna och regeringen har haft
              dåligt med tid. Man har de senaste 12 åren haft makten, och innan
              dess har det varit en väldigt lång period där man har kunnat förändra
              och förbättra elevernas rättssäkerhet, arbetsklimatet i skolan
              och mycket annat, men man har valt att vänta och vänta. Så den
              argumentationen från Mikael Damberg går inte riktigt hem.
            </seg>
            <seg n="f871bdd1">
              Det blir också ett problem med alla de här särlagstiftningarna.
              Nu säger Centerpartiet, eftersom vi vill ha en gemensam lagstiftning
              framöver, att det är okej tills det blir det. Men samtidigt blir
              det en väldig splittring. Det är till syvende och sist eleven
              som hamnar i kläm. Mikael Damberg och socialdemokraterna i utskottet
              säger att den här kan vara kortvarig. Då är min fråga till Mikael
              Damberg: Menar du att det framöver ska bli en samlad lagstiftning
              som skärper rättigheterna för eleven?
            </seg>
          </u>
          <note type="speaker" n="465fd74c">
            Anf. 31 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-7" n="121189a8">
            <seg n="dfc94128">
              Herr talman! Jag börjar med det första som handlar om alliansen.
              Det är klart att ni har lite problem, för Moderaterna säger nej
              till den här lagstiftningen. De vill inte ha den här lagstiftningen.
              De kommer att rösta emot det i eftermiddag. Och ni skriver i era
              reservationer två helt olika saker. På det ena stället säger ni
              att det här blir ett sämre rättsskydd, och i en annan reservation
              säger ni att det blir ett större rättsskydd. Jag tycker att det
              är ett problem.
            </seg>
            <seg n="5c7c6d94">
              Om man tittar på tidsplanen om man skulle ha en samlad lagstiftning
              måste man vänta på att Diskrimineringsutredningen lägger sitt
              förslag, och det gör den först senare. Flera av er har framhållit
              att det måste kopplas till skollagsarbetet, och där har alliansens
              företrädare sagt att det kommer att ta flera år. Då har vi ett
              fortsatt rättslöst tillstånd för eleverna i flera år framåt. Jag
              tycker att det är ett problem.
            </seg>
            <seg n="7374a2e1">
              Jag tycker att det är bra att vi får den här diskrimineringslagstiftningen.
              Jag tycker att det är bra om det kommer ett bra förslag från Diskrimineringskommittén
              om en bra samlad lagstiftning. Jag ser inte några som helst problem
              att få ihop det här, men jag måste titta på om den lagstiftning
              som föreslås är lika bra och bra anpassad till skolans verksamhet
              så att inte eleverna drabbas om vi skulle få ihop det i en gemensam
              lagstiftning. Jag har inga principiella hinder för detta. Jag
              ser ett behov av en stärkt diskrimineringslagstiftning i skolan
              i dag därför att den saknar det. Det förstår jag att Centerpartiet
              också kommer att ställa upp på. Det tycker jag är bra.
            </seg>
          </u>
          <note type="speaker" n="d8bcfc5e">
            Anf. 32 SOFIA LARSEN (c) replik:
          </note>
          <u who="sofia_larsen_d06afa" xml:id="i-75e01d0a982f43f3-2" n="d313b649">
            <seg n="dc45b1b0">
              Herr talman! Då har vi fått ett svar. Mikael Damberg och troligtvis
              också Socialdemokraterna ser framöver att en samlad diskrimineringslagstiftning
              är det absolut bästa. Då är det konstigt att regeringen och socialdemokraterna
              i utskottet inte har velat gå på våra förslag tidigare där vi
              har sagt att vi vill stärka elevernas rättsskydd och stärka arbetet
              i skolan. Vi får väl se hur det blir framöver.
            </seg>
            <seg n="e11e581f">
              En annan del som jag skulle vilja ta upp är att vi i Centerpartiet
              och alliansen talar om hur viktigt det är med förebyggande arbete.
              Det tror jag alla är överens om, också att alla som arbetar i
              skolan direkt ska informera föräldrarna om vad som händer. Jag
              ska ha vetskap om det händer mitt barn någonting eller om mitt
              barn utsätts för någonting. Skolledarna ska också veta det så
              att de direkt kan sätta in olika åtgärder. Detta tycker jag inte
              att Socialdemokraterna har varit tydliga på i det man skrivit.
              Inte heller har man velat gå på de förslag som vi lagt fram. Hur
              ser Mikael Damberg på det?
            </seg>
            <seg n="f1191b35">
              Det andra är, när ni nu pratar om planer och annat mot mobbningen:
              Hur ska jag som elev kunna påvisa, ifall det blir en tvist, om
              skolan och lärarna har gjort det de ska göra i en situation där
              mobbning uppstått? Vi säger att det ska finnas nationella, kvalitetssäkra
              planer som skolorna kan arbeta efter. Det betyder inte att det
              ska vara likadant, men det ska vara likvärdigt. Då kan man också
              tydligt visa om skolan har tagit sitt ansvar eller inte. Det blir
              också mer säkert för den enskilda eleven.
            </seg>
            <seg n="5f58f26c">
              Detta säger inte Socialdemokraterna. Därför ser jag en lucka
              i ert resonemang. Hur säkert blir det, Mikael Damberg, för eleverna
              om det uppstår en sådan här situation?
            </seg>
          </u>
          <note type="speaker" n="44688e12">
            Anf. 33 MIKAEL DAMBERG (s) replik:
          </note>
          <u who="mikael_damberg_2ebd0b" xml:id="i-79552c76cdf9aafe-8" n="121189a8">
            <seg n="cb85c457">
              Herr talman! Jag tror att det är viktigt att se att denna lagstiftning
              är väldigt tydlig på den här punkten: Eleven ska visa att man
              har blivit diskriminerad eller utsatt för något. Sedan gäller
              omvänd bevisbörda när skolan ska bevisa att den har gjort vad
              som krävs för att förhindra och stoppa detta och också vidtagit
              det långsiktiga förebyggande arbetet. Det är det som är själva
              grunden för den här lagstiftningen. Eleven ska alltså visa att
              man blivit drabbad, och skolan ska visa vad den gjort eller inte
              gjort och därefter bedömas utifrån sina åtgärder.
            </seg>
            <seg n="e74c2723">
              Sedan blir det lite parodiskt när vi anklagas för att vänta och
              se. Hela er argumentation är ju att vi ska vänta och se först
              på diskrimineringslagstiftningen, sedan på skollagen, och så har
              det gått några år. Jag tror att det är fel. Vi ska inte vänta
              och se. Vi ska ge eleverna starkare rättsskydd nu.
            </seg>
            <seg n="8cf81e72">
              Jag skulle också vilja säga att det finns poänger med en särlagstiftning
              först, även om jag ser poängen med att få ihop detta längre fram,
              nämligen att det kommer att bli väldigt tydligt med en egen lagstiftning
              som man kan vifta med i skolan. Man kan då gå igenom detta och
              steg för steg beskriva för elever och lärare vilka regler som
              gäller, hur man ska jobba och vad som gäller med den nya diskrimineringslagstiftningen.
            </seg>
            <seg n="154f30e3">
              Det kanske är därför Elevorganisationen är positiv till en egen
              lag. Det kanske är därför Svea, Sveriges elevråd, är positiva
              till den här lagstiftningen just därför att det blir tydligt för
              eleverna vilka regler som gäller och ger ett ökat rättsskydd.
              Därför tycker jag att det är bättre att fatta beslut nu än att
              vänta och se.
            </seg>
          </u>
          <note type="speaker" n="afc6ac8e">
            Anf. 34 MIKAELA VALTERSSON (mp):
          </note>
          <u who="mikaela_valtersson_1cc5d9" xml:id="i-2c9d4780e452e21a-0" n="939ca7c8">
            <seg n="ca487e60">
              Herr talman! Jag tror att få saker sätter så djupa spår i en
              människas liv som att bli mobbad i skolan. Att behöva gå till
              sin dagliga arbetsplats med rädsla i kroppen, att ständigt vara
              orolig och tvingas vara beredd på kränkningar, förnedring eller
              utfrysning, är mer än vad de flesta vuxna skulle stå ut med. Ändå
              är flera tusen barn tvungna att stå ut med trakasserier varje
              skoldag.
            </seg>
            <seg n="c5d7f9b3">
              Den mobbning, den diskriminering och den kränkning som fortgår
              i våra skolor är ett av vuxenvärldens stora svek mot våra unga.
              En barndom med mobbning är inte bara en plåga medan den pågår
              utan kan också ge outplånliga spår i den vuxna människans självförtroende
              och förmåga till tillit.
            </seg>
            <seg n="25d229a0">
              Hittills har inte våra skolbarn varit i närheten av det juridiska
              skydd som vuxna har när det handlar om diskriminering och kränkande
              behandling. Det har inte funnits någon lag som garanterar barnens
              skydd på den plats där de enligt lagen måste vistas under den
              större delen av sin vakna tid.
            </seg>
            <seg n="08427578">
              Genom den här propositionen, resultatet av ett samarbete mellan
              Socialdemokraterna, Vänstern och Miljöpartiet, är en förändring
              nu på väg. Om vi med detta kan förbättra situationen för alla
              de barn som utsätts för mobbning och genom förebyggande arbete
              förhindra, även om det bara är några få, att barn utsätts för
              detta anser jag att det är ett av riksdagens allra viktigaste
              beslut vi har fattat.
            </seg>
            <seg n="11393b2d">
              Skolan ska vara en trygg miljö för alla barn och elever. Denna
              lag ska främja barns och elevers lika rättigheter och motverka
              diskriminering på grund av kön, etnisk tillhörighet, religion
              eller annan trosuppfattning, sexuell läggning eller funktionshinder.
              Den ska också motverka annan kränkande behandling såsom mobbning.
              Detta innebär att alla former av kränkande behandling ingår.
            </seg>
            <seg n="1d619d1f">
              Kraven på skolornas förebyggande arbete skärps i lagen. Verksamheterna
              ska bedriva ett aktivt och målinriktat arbete för att förhindra
              och motverka alla former av kränkande behandling.
            </seg>
            <seg n="e4bf2efa">
              Varje skola måste från och med den 1 april ha en likabehandlingsplan
              som syftar till att förebygga och motverka alla typer av diskriminering.
              Det som skiljer likabehandlingsplanen från dagens mobbningsplaner
              är att alla diskrimineringsgrunder är inkluderade, precis på samma
              sätt som gäller när vuxna människor diskrimineras. I planen ska
              redovisade åtgärder finnas, och den ska ses över och följas upp
              varje år. För mig är det väldigt viktigt att denna plan kommer
              att vara åtgärdsinriktad, inte bara handla om vilka mål man har
              utan redovisa vilka åtgärder man faktiskt planerar att genomföra
              kommande år. Det är angeläget att också barn och elever engageras
              och deltar i arbetet med att ta fram och följa upp likabehandlingsplanen.
            </seg>
            <seg n="de0d6e4d">
              Huvudmannen ska utreda och förhindra att fortsatta trakasserier
              och annan kränkande behandling av ett barn eller en elev fortsätter
              och anmäla om han eller hon blivit utsatt för detta. Den nya lagen
              ger alltså skolbarn och vuxna i arbetslivet samma skydd mot trakasserier.
            </seg>
            <seg n="75d10ed0">
              Herr talman! Att skolan, elevernas arbetsplats, ska ha samma
              ansvar inför sina elever som arbetsgivare har inför sina anställda
              är för mig en självklarhet. I likabehandlingsplanen måste preciseras
              hur trakasserier ska motverkas. Man kommer också att kunna utdöma
              skadestånd om huvudmannen eller personalen inte följer lagens
              bestämmelser.
            </seg>
            <seg n="a2a059b7">
              Med denna nya lag kommer man att kräva att skolornas huvudmän
              tar ett större ansvar för att motverka diskriminering och annan
              kränkande behandling och ge kränkta elever en chans till upprättelse
              och till den trygga skolgång de har rätt till.
            </seg>
            <seg n="6779f761">
              Herr talman! Min bestämda uppfattning är att det krävs ett flertal
              åtgärder på olika nivåer och att vi behöver fortsätta att jobba
              kontinuerligt med mobbning och kränkande behandling. En lag allena
              eller ett forskningsbaserat program mot mobbning allena löser
              inte det komplexa problemet med mobbning och diskriminering. Jag
              måste erkänna att jag inte heller tror att en röst på en borgerlig
              regering allena löser detta eller leder till att alla barn mår
              bra. Nej, att tro det vore naivt. Vi kan aldrig fatta ett beslut
              och luta oss tillbaka och tro att det här är klart. Vi kan dock
              välja att i dag ta ett mycket viktigt steg på vägen i kampen mot
              kränkande behandling och diskriminering.
            </seg>
          </u>
          <note n="88e24607">
            Jag yrkar bifall till utskottets förslag i betänkandet.
          </note>
          <note type="speaker" n="f78a59af">
            Anf. 35 Statsrådet IBRAHIM BAYLAN (s):
          </note>
          <u who="ibrahim_baylan_minister_2004" xml:id="i-74d86ccb96f40609-4" n="4fdcb073">
            <seg n="9c728179">
              Herr talman! Jag skulle vilja påstå att detta är en historisk
              dag för Sveriges barn och elever. I dag tar nämligen riksdagen
              ställning till en proposition om att diskriminering och annan
              kränkande behandling av barn och elever ska förbjudas i skolan.
            </seg>
            <seg n="5a19d709">
              Under min tid som skolminister har jag försökt sätta fokus på
              tryggheten i skolan och på studieron i klassrummet. I mina kontakter
              med föräldrar, elever och lärare kommer också just dessa frågor
              ofta upp om mobbning, kränkning och diskriminering.
            </seg>
            <seg n="0bbdbc1e">
              Det har varit väldigt intressant att följa den här debatten.
              Ett flertal av den borgerliga alliansens företrädare har fört
              fram att man borde invänta en gemensam diskrimineringslag. Varför
              så bråttom? frågar man. Ja, varför så bråttom? Jag skulle vilja
              illustrera det med ett brev som jag har fått från Margareta i
              Norrköping. Margareta skrev till mig i slutet av förra året, och
              hon skrev bland annat följande:
            </seg>
            <seg n="cf1ded73">
              Redan i första klass blev vår dotter klassens hackkyckling. Ständiga
              viskningar och gliringar. Själv var hon blyg och av lärarna kallad
              iakttagare då hon ensam på rasterna stod och iakttog kamraterna.
              I högstadiet upplevde hon ständigt kränkande behandling örfilar,
              knuffar och brev med fula uttryck nedstoppade i väskan. Lidandet
              var stort, med många tårar av såväl flickan som mig. Jag hade
              ständig kontakt med skolans lärare och kurator där jag påpekade
              skolans skyldigheter att ge alla elever trygghet. Jag upplevde
              det som att problemet inte togs på allvar från skolans sida.
            </seg>
            <seg n="ea3f589b">
              Nu upplever mitt barnbarn i en Helsingforssförortsskola detsamma.
              Knuffar, slag, hot etcetera. Detta jätteproblem, förmodligen i
              var och varannan skola, skriver hon, måste ha högprioritet, tas
              upp på lektioner som helt oacceptabelt, diskuteras mellan lärare,
              föräldrar, rektorer, kuratorer etcetera. Ingen har rätt att kränka
              någon annan elev. Åtgärder måste sättas in direkt.
            </seg>
            <seg n="2bf8b5a8">
              Brevet avslutas med: Ett mobbat barn är ett för mycket. Barnet
              vill till slut inte gå till skolan. Intresset avtar till slut
              helt. En katastrof! Familj och utsatt barn upplever ett rent helvete.
              Ryt till, skolminister Baylan!
            </seg>
            <seg n="adf15f1e">
              Margaretas frustration är fullt berättigad. Den delas av många
              mor- och farföräldrar, föräldrar, syskon och drabbade barn. I
              dag diskuterar vi en lag som skärper samhällets ansvar, som skärper
              skolans ansvar för just elevernas trygghet och studieron i klassrummet.
            </seg>
            <seg n="2cd6f61c">
              Vi ryter ifrån och vi går från ord till handling. Alla barn ska
              kunna känna sig trygga, i förskolan, i skolan. Diskriminering
              och alla andra former av kränkande behandling hör inte hemma i
              ett demokratiskt samhälle och i verksamheter som ska genomsyras
              av att alla människor är lika mycket värda. Alla, barn som vuxna,
              har rätt att bli behandlade som individer, på lika villkor. Därför
              är varje form av kränkning eller kränkande behandling mellan barn,
              mellan ungdomar och också bland vuxna eller för den delen mellan
              vuxna och barn någonting som står i strid med de grundläggande
              värden som vår skola och vårt samhälle vilar på.
            </seg>
            <seg n="36e6d9b8">
              Jag menar att nolltolerans ska gälla mot diskriminering, mot
              trakasserier och också annan kränkande behandling, till exempel
              mobbning. I valrörelsen 2002 gick vi bland annat till val på att
              vi just skulle ha en sådan lagstiftning mot diskriminering och
              sexuella trakasserier i skolan. Det var även en del av uppgörelsen,
              121-punktsprogrammet, med Miljöpartiet och Vänsterpartiet.
            </seg>
            <seg n="e124b097">
              Nu infriar vi vårt löfte till Sveriges barn och elever. Lagen
              innebär att diskriminering på grund av kön, etnisk tillhörighet,
              religion eller annan trosuppfattning, sexuell läggning och funktionshinder
              förbjuds i både förskolan och skolan men också i kommunernas vuxenutbildning.
              Lagen innebär att barn och elever för första gången får ett lagligt
              skydd mot annan kränkande behandling, till exempel mobbning. Den
              omfattar alla delar som återkommer i skollagen.
            </seg>
            <seg n="e2af5d63">
              Jag tror att det är viktigt att vi går före och tydliggör skolans
              ansvar i en speciell lag. Jag tror att det är viktigt för skolans
              personal men också för Sveriges elever att veta vilka rättigheter
              och vilka skyldigheter de har. Men vi ska inte vara så naiva att
              vi tror att en lag löser allting. Jag tror att det är en viktig
              pusselbit och ett bra steg på vägen. Men jag tror inte att vi
              får glömma vad som också har stor betydelse för hur vi behandlar
              varandra, nämligen hur vi som vuxna förebilder gör.
            </seg>
            <seg n="cb5a4b0e">
              Jag tror tyvärr inte att det räcker med en lag och att vi säger
              att det är viktigt att man inte diskriminerar eller mobbar varandra
              om vi samtidigt som vuxna beter oss på ett sådant sätt att vi
              säger en sak och gör en annan. Hur tror ni att ett barn, en pojke
              eller en flicka, som följer med föräldrarna på fotbollsmatch och
              får höra fadern eller modern skälla på domaren kommer att göra?
              Kommer det barnet att följa de anvisningar som det får höra i
              skolan eller för den delen från föräldrarna eller kommer barnet
              att göra som föräldrarna själva gör?
            </seg>
            <seg n="73940f75">
              Hur vi behandlar varandra är därför A och O. I grund och botten
              handlar det ändå om attityder, attityder gentemot varandra. Om
              vi behandlar varandra med respekt och hänsyn kan vi fungera som
              goda förebilder också för de barn och ungdomar som växer och blir
              till vuxna människor. Men det är inte alltid så vi som vuxna handlar.
              Och jag menar att en tydlig lagstiftning är nödvändig, men jag
              tror också att det är viktigt att vi som vuxna är med och tar
              ett större ansvar.
            </seg>
            <seg n="e6ed5395">
              Jag ser att det finns ett sådant engagemang. Förra veckan deltog
              jag i invigningen av en ny stiftelse i Bålsta. Det var familjen
              Falkbäck, som själv har drabbats av en mycket tragisk händelse,
              som hade tagit initiativet att bilda en stiftelse med namnet Våga
              va dig själv. Den handlade just om att man som vuxen tar ett större
              ansvar, inte bara för sina egna barn utan faktiskt också för andras
              barn.
            </seg>
            <seg n="97096ebb">
              Den typen av arbete tror jag är nödvändigt. Det är också viktigt
              att vi kommer ihåg det i den här debatten när vi dividerar om
              vi ska ha en diskrimineringslag, en kränkningslag för skolan eller
              inte, att vi kommer ihåg att det är nödvändigt. Det är klart att
              det är viktigt. Men minst lika viktigt är vårt engagemang som
              vuxna, som förebilder.
            </seg>
            <seg n="dda05cfe">
              Jag tror inte att det räcker med bara lagar och förordningar.
              Ömsesidig respekt, ömsesidig hänsyn till varandra är minst lika
              viktigt för att se till att vi kan infria visionen om nolltolerans
              mot mobbning, diskriminering och trakasserier i skolan.
            </seg>
          </u>
          <note type="speaker" n="43859622">
            Anf. 36 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-41481698d798a332-3" n="f481e943">
            <seg n="c0904b53">
              Herr talman! Problemet med dagens proposition är just att den
              inte kommer att ha effekt på förekomsten av mobbning. Jag vill
              påstå att inte ett enda barn mer i Sverige kommer att befrias
              från mobbningen på grund av dagens proposition. Inte ens majoriteten
              påstår ju i sin proposition eller i betänkandet att det skulle
              vara så. Däremot avstyrker man alla de förslag som forskning och
              beprövad erfarenhet verkligen visar skulle kunna ha dramatisk
              effekt på förekomsten av mobbning i Sverige och till och med halvera
              den.
            </seg>
            <seg n="b2887861">
              Det här är gemensamt för regeringens hela arbete mot mobbning.
              Det är vänliga ord, som jag delar, om vikten av problemet. Men
              det saknar helt substans. Ingen av de åtgärder regeringen har
              vidtagit de senaste tio åren har haft forskningsstöd. Ingen har
              heller forskningsmässigt utvärderats. Ingen vet om de haft någon
              effekt alls.
            </seg>
            <seg n="3c9f25ef">
              Låt mig ge ett exempel.
            </seg>
            <seg n="fc017d35">
              Att på alla svenska skolor utbilda i hur man använder forskningsbaserade
              åtgärdsprogram på det sätt som sker i Norge, på det sätt som sker
              i Island skulle kosta 10 miljoner kronor per år i Sverige. Bara
              Baylans domstolsprocesser kommer att kosta mer varje år men ändå
              inte ha någon effekt på förekomsten av mobbning, utan att ge resultat.
            </seg>
            <seg n="932c1e82">
              Det finns två saker som forskningen visar kan ge effekt på förekomsten
              av mobbning, kränkningar och trakasserier, skolans hela sociala
              klimat. Det första är kunskap. Det räcker inte med att vilja väl,
              även om det är en nödvändig förutsättning. Det är ett komplicerat
              problem. Man måste veta vad man gör. Man måste ta till sig forskningen.
              Regeringen tillför ingen kunskap i propositionen och inte annars
              heller.
            </seg>
            <seg n="70437c1d">
              Det andra är befogenheter. Att lärarna är trygga och säkra, vet
              vad de får göra, vet vad de måste göra för att agera. Baylan tillför
              inga nya befogenheter. Det är problemet med dagens proposition.
            </seg>
          </u>
          <note type="speaker" n="b2149860">
            Anf. 37 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-5" n="4fdcb073">
            <seg n="98155ba7">
              Herr talman! Och därför säger Moderaterna nej till att stärka
              elevernas rättigheter i skolan, till att förtydliga skolans ansvar
              för att både förebygga och faktiskt också åtgärda eventuella trakasserier,
              diskriminering och för den delen kränkningar såsom mobbning.
            </seg>
            <seg n="dd529b6f">
              Jag förstår inte riktigt hur elevernas rättigheter blir starkare
              av att inte ha ett lagligt skydd till en trygg skolmiljö. Jag
              får ofta höra från det moderata partiet att vi socialdemokrater
              detaljstyr skolan alldeles för mycket. Så sent som i en debatt
              med Fredrik Reinfeldt i somras framförde man att vi politiker
              ska sätta mål, men vi ska inte hålla på och detaljstyra i skolan.
              Vi ska inte komma fram med regleringar som bokstavligt styr lärarnas
              handlande i klassrummet.
            </seg>
            <seg n="6f892039">
              Nu hör vi plötsligt något helt annat. Nu ska vi detaljstyra.
              Nu ska vi nationellt bestämma att det här är det enda sättet att
              jobba. Ofta brukar dessutom Sten Tolgfors prata om vilken forskare
              det är vi ska följa, nämligen Dan Ulveus. Det är hans forskning
              som Moderaterna och Sten Tolgfors har förälskat sig i.
            </seg>
            <seg n="dc62af0d">
              Det är en självklarhet att skolan ska ta vara på ny kunskap och
              ny forskning. Det gör också skolan.
            </seg>
            <seg n="f6c6c6ec">
              Att påstå att vi i Sveriges regering politiskt måste i princip
              fjärrstyra skolans personal är ju att underkänna all den kompetens
              och allt det engagemang som finns hos Sveriges lärare och Sveriges
              skolledare.
            </seg>
            <seg n="2836e8c2">
              Jag menar att det är viktigt att vi är tydliga med var ansvaret
              ligger, att vi är tydliga med vilka rättigheter eleverna har.
              Men hur arbetet ska gå till måste naturligtvis utgå från vad som
              händer i skolan och vilken situationen är. De vuxna måste ta ett
              ansvar i skolan.
            </seg>
          </u>
          <note type="speaker" n="946e2e9b">
            Anf. 38 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-41481698d798a332-4" n="f481e943">
            <seg n="25d55983">
              Herr talman! 100 000 svenska barn är mobbade. De är det i år,
              de var det i fjol, de var det året dessförinnan och de kommer
              att vara det nästa år. Tendensen är att det förgrovas och blir
              värre. Det blir mer våld, och kriminalitet flyttar in i skolan.
            </seg>
            <seg n="266e36f8">
              Forskningen visar att vi skulle kunna halvera detta med två års
              arbete. Det är inte bara forskningen som visar detta utan också
              de resultat man har fått i Norge. Där har man fått en nedgång
              med 4344 % med något års arbete. På Island har man fått ned det
              med en tredjedel med ett års arbete.
            </seg>
            <seg n="cfe8bead">
              Det ger resultat, men skolministern säger att just det ska vi
              inte göra eftersom det kan påverka. Vad är det för kvalitetssyn
              på skolan?
            </seg>
            <seg n="cd671288">
              För Moderaterna är det ett grundläggande kvalitetskrav. Vi inte
              bara pratar om att elever ska vara trygga i skolan. Vi lägger
              fram förslag som ser till att det också blir så.
            </seg>
            <seg n="9926a3ce">
              Moderaterna säger inte, som skolministern, nej till saker och
              ting. Vi lägger ett samlat eget förslag som vi, på grund av forskning
              och erfarenhet, vet kan ge effekt på problemen. Det gör inte skolministern.
              Han vågar sig inte ens på en bedömning vare sig i propositionen
              eller i riksdagsdebatten av om hans förslag har någon som helst
              effekt.
            </seg>
            <seg n="07689dce">
              Det är intressant att se att man i november lägger fram förslag
              om en särlagstiftning om diskriminering när det i januari ska
              komma en helhetslagstiftning. Man lägger fram en lagstiftning
              som man inte ens själv tror kommer att bli mer än temporär. Hur
              ska det påverka skolans arbete? Det är en övergångslagstiftning
              som redan från början är utsatt att försvinna. Som vi har sett
              tidigare i debatten täcker den inte ens de situationer som företrädarna
              för majoriteten tror att den täcker. De upptäcker här under debatten
              att det inte höll.
            </seg>
            <seg n="17679e85">
              Man kan inte reda ut vad man åsyftar. Vilka krav ställs nu på
              en skola när man vänder på bevisbördan? Vad är det man ska komma
              åt? Är redan förekomsten av mobbning straffbar? Är det när man
              vidtar fel åtgärder, för sena åtgärder, inga åtgärder eller när
              man inte kan visa forskningsstöd eller resultat av sitt arbete?
            </seg>
            <seg n="9fed30aa">
              Majoriteten vet inte det, men lagen ska drivas igenom.
            </seg>
            <seg n="92180994">
              Jag gratulerar Ibrahim Baylan till att ha lagt fram en proposition
              till riksdagen, men jag beklagar att innehållet inte håller högre
              kvalitet, särskilt som det är väl belagt genom forskning vad vi
              kan och borde göra för att verkligen göra en skillnad för dem
              i landet som är mobbade. Det gör inte skolministern.
            </seg>
          </u>
          <note type="speaker" n="e8ec67f0">
            Anf. 39 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-6" n="4fdcb073">
            <seg n="6d647697">
              Herr talman! Det är väldigt sturskt av Sten Tolgfors och Moderaterna
              att redan innan lagstiftningen har börjat gälla säga att den inte
              kommer att hjälpa en enda. Jag vet inte vilka kristallkulor ni
              har tittat i. Jag är övertygad om vikten av en förstärkt lagstiftning
              med ett tydligt ansvar för skolan att jobba förebyggande och ett
              tydligt ansvar för skolan att, om det är som det beskrivs i brevet
              från Margareta i Norrköping att en elev blir mobbad, tidigt åtgärda
              det. Ansvaret knyts till ett skadeståndsansvar. Det är klart att
              det kommer att hjälpa.
            </seg>
            <seg n="5988d718">
              Jag är inte så naiv att jag tror att all mobbning eller diskriminering
              därmed kommer att försvinna. Det är naturligtvis viktigt att vi
              som vuxna är med och tar ett ansvar och engagerar oss både för
              våra egna och för andras barn. Det tror jag är ett viktigt komplement
              till de lagar och förordningar vi har.
            </seg>
            <seg n="7b58eb50">
              Jag tycker att Sten Tolgfors dessutom dribblar med sanningen.
              Det är inte så att vi lägger fram en proposition i november och
              att det kommer en samlad lagstiftning i januari, som du påstår.
              Det är en utredning som kommer att läggas i februari. Den kommer
              sedan att beredas och riksdagsbehandlas. Det tar åtminstone ett
              par år.
            </seg>
            <seg n="94aacd75">
              Ska vi säga till Sveriges föräldrar och Sveriges elever att det
              kommer om några år när vi redan nu kan gå före med en lagstiftning
              som förtydligar skolans ansvar? Jag tycker faktiskt att det finns
              en poäng med att vi lägger en speciell lag för skolan. Det blir
              väldigt tydligt för elever, rektorer och lärare vilket ansvar
              de har. De får en speciell lag i ett speciellt eget häfte i stället
              för att ingå i den tjocka lagboken tillsammans med all annan lagstiftning.
            </seg>
            <seg n="28736cca">
              Det är också så, vilket Sten Tolgfors säkert vet utan att säga
              det, att den lagstiftning som Diskrimineringskommittén tittar
              på framför allt handlar om de vuxna på arbetsmarknaden och i andra
              situationer i livet. Den handlar inte så mycket om skolbarnen.
            </seg>
          </u>
          <note type="speaker" n="acb61cf5">
            Anf. 40 SOFIA LARSEN (c) replik:
          </note>
          <u who="sofia_larsen_d06afa" xml:id="i-75e01d0a982f43f3-3" n="d313b649">
            <seg n="27a4dcb1">
              Herr talman! Skolminister Ibrahim Baylan sade i sitt anförande
              att fokus ska ligga på trygghet i skolan. Det tycker jag är bra.
              Kunskapen ska vara det absolut viktigaste, men det måste också
              finnas fokus på trygghet. Jag är övertygad om att om man mår bra
              som elev kan man nå fantastiska resultat, både kunskapsmässigt
              och när det gäller vad man själv kan åstadkomma i livet.
            </seg>
            <seg n="e61376d1">
              Skolministern sade också att barn och vuxna ska bli behandlade
              med respekt och som människor. Det är ju också självklart. Jag
              håller med om det.
            </seg>
            <seg n="654269a8">
              Som jag pratade med Mikael Damberg om har vi i Centerpartiet
              och andra i alliansen lagt fram förslag i riksdagens utbildningsutskott
              för att öka säkerheten för eleverna i skolan och stärka skolornas
              arbete. Det har vi gjort i flera år jag tror i alla år som jag
              har suttit här. Socialdemokraterna har inte tidigare varit särskilt
              intresserade av det utan har sagt att man kanske ska se över det
              senare.
            </seg>
            <seg n="8070753f">
              Det blir lite konstigt när man nu får höra av Socialdemokraternas
              representant att det är en övergångsperiod med den här enskilda
              särlagstiftningen och att det sedan troligtvis blir en gemensam
              diskrimineringslagstiftning. Det hänger ju inte riktigt ihop.
              Vem är det som hamnar i kläm? Jo, det är framför allt eleven som
              dribblas emellan. Skolorna hamnar i ett vakuum. Man vet att det
              här ska gälla ett tag och att det sedan kanske kommer något annat.
            </seg>
            <seg n="9dcff387">
              Hur ser skolministern på det? Ska man arbeta mot en gemensam
              lagstiftning framöver och vad ska skolorna rätta sig efter?
            </seg>
          </u>
          <note type="speaker" n="8a74dd45">
            Anf. 41 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-7" n="4fdcb073">
            <seg n="4fb7f6eb">
              Herr talman! Det gläder mig att Centerpartiet kommer att rösta
              för den här lagstiftningen. Men jag blir lika förbryllad som min
              partivän Mikael Damberg tidigare när man säger att man är för
              detta och samtidigt emot.
            </seg>
            <seg n="e60a4710">
              Jag är inte lika förbryllad när det gäller varför man gör det.
              Det är väldigt enkelt. Vi har tidigare haft en stor samsyn mellan
              Socialdemokraterna och Centern i skolpolitiken. Vi har ju alla
              sett behovet av en tydlig lagstiftning för skolan. Här försöker
              Centern vara en god kamrat i den borgerliga alliansen. Man försöker
              både ha kakan och äta upp den, säga ja och nej samtidigt.
            </seg>
            <seg n="7734f80a">
              Vilken fot ska ni egentligen stå på? Står ni på elevernas sida
              eller försöker ni också i det här fallet tillmötesgå Moderaterna
              för att rädda maktalliansen? Ni måste bestämma vilken fot ni ska
              stå på.
            </seg>
            <seg n="08e13335">
              Det är en väldigt animerad diskussion kring frågan om gemensam
              lagstiftning eller särlagstiftning. Vi går fram med en tydlig
              lagstiftning för skolan. Det är mycket möjligt att den i ett senare
              skede, när vi ser hur en gemensam lagstiftning skulle kunna se
              ut, arbetas in i den. Den kommer inte att upphöra. Den här lagstiftningen
              kommer, om riksdagen ställer sig bakom den, att gälla tills vidare
              antingen i form av ett eget häfte eller också arbetas den om några
              år in i en gemensam lagstiftning.
            </seg>
            <seg n="9b236636">
              Det viktiga är att vi har den här lagstiftningen på plats, att
              ansvaret blir tydligt och att elevernas rättigheter är tydliga.
            </seg>
          </u>
          <note type="speaker" n="66b6ec9c">
            Anf. 42 SOFIA LARSEN (c) replik:
          </note>
          <u who="sofia_larsen_d06afa" xml:id="i-75e01d0a982f43f3-4" n="d313b649">
            <seg n="c7d1c40e">
              Herr talman! Skolministern behöver inte vara fundersam. Mina
              vänner finns i alliansen. Även om jag blir smickrad av att ministern
              tycker att många av Centerpartiets idéer är goda och skulle kunna
              se ett samarbete finns vännerna i alliansen. Det är tydligt.
            </seg>
            <seg n="220110ab">
              När det gäller den här lagstiftningen blir det en lustig situation.
              Vi i Centerpartiet har ju diskuterat detta och lagt fram förslag
              om det länge. Nu blir det något slags dribbling emellan. Jag tycker
              att det är synd att eleverna hamnar i kläm och kommer emellan.
            </seg>
            <seg n="9bc2c27a">
              Jag vill ställa ett par andra frågor.
            </seg>
            <seg n="f1009d24">
              Det förebyggande arbetet har vi alla varit inne på. Vi har sagt
              hur oerhört viktigt det är att samarbetet mellan skolan och hemmet
              stärks och att föräldrarna direkt får vetskap om det har hänt
              deras barn något eller om deras barn har gjort något mot någon
              annan. Socialdemokraterna har varit tveksamma till om man ska
              rapportera det direkt till hemmen. Varför är man det? Vad ser
              du för resultat av det framöver? Ska vi inte stärka banden mellan
              skolan och hemmen? Det finns, vad jag ser, inga konkreta förslag
              vare sig här eller i diskussioner i utskottet kring hem och skola.
              Vad ser Ibrahim Baylan som de viktigaste delarna för att stärka
              det sambandet?
            </seg>
          </u>
          <note type="speaker" n="3551932a">
            Anf. 43 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-8" n="4fdcb073">
            <seg n="23decd0c">
              Herr talman! Det är mycket riktigt att vi har haft ett gott samarbete
              när det gäller skolfrågorna med Centerpartiet tidigare och att
              vi också har haft en ganska stor samsyn om hur det svenska skolsystemet
              ska organiseras. Det är bara synd att Centerpartiet har övergivit
              den politiken och lagt sig platt för den moderata och folkpartistiska
              batongpolitiken i skolans värld. Det tycker jag är synd.
            </seg>
            <seg n="ecc585c8">
              Sedan fick jag en fråga om kopplingen till hemmet. Jag tror att
              det är viktigt att man har en väldigt stark koppling mellan hem
              och skola, inte bara i detta sammanhang utan över huvud taget
              att man har en kontinuerlig dialog mellan föräldrarna och skolan.
              Vi ser nämligen att i de skolor som man har en sådan kontinuerlig
              dialog och ett sådant starkt och systematiskt arbete lyckas man
              ofta bättre med kunskapsresultaten men faktiskt också med tryggheten
              i skolan.
            </seg>
            <seg n="f8218434">
              Det var därför som regeringen förra året tog beslut om att inrätta
              individuella utvecklingsplaner som just är utformade som en överenskommelse
              mellan hem och skola, där föräldrarnas engagemang men också skolans
              engagemang för elevernas kunskapsutveckling och för den delen
              även sociala utveckling är en viktig del.
            </seg>
            <seg n="523b0682">
              Jag vet att man i många skolor i dag har den goda relationen
              och den goda dialogen. Det som jag vill se är att det sker i många
              fler skolor eftersom vi vet att det leder till en bättre kvalitet
              i skolan och till bättre studiero i skolan.
            </seg>
          </u>
          <note type="speaker" n="2a22b245">
            Anf. 44 INGER DAVIDSON (kd) replik:
          </note>
          <u who="unknown" xml:id="i-74d86ccb96f40609-9" n="f7859b6f">
            <seg n="28847755">
              Herr talman! Jag ska för ovanlighetens skull börja med att instämma
              i vad Ibrahim Baylan säger om de vuxnas ansvar. Jag tror att det
              är oerhört viktigt både i och utanför skolan att de vuxna vågar
              vara vuxna och tar sitt ansvar när de ser att någonting händer
              med ett barn eller en elev.
            </seg>
            <seg n="2911ce56">
              Men jag undrar hur man som socialdemokrat kan ha mage att stå
              i riksdagens talarstol och läsa upp detta brev från Margareta
              i Norrköping. Jag förstår inte det. Det är ju en socialdemokratisk
              skola som beskrivs i det brevet. Både hennes barn och hennes barnbarn
              har drabbats av detta. Jag kan möjligen förstå det på grund av
              att Ibrahim Baylan är så ny som skolminister och kanske tycker
              att det ska räknas från då han började. Men det är faktiskt inte
              det. Du ingår i det socialdemokratiska partiet, och det är Socialdemokraterna
              som har medverkat till den värdeneutrala skolan och som har medverkat
              till att lärarna inte har de befogenheter som de skulle behöva.
              Det har skapat en osäkerhet i hela skolvärlden som har lett till
              att alltför många lärare i dag tittar bort när någonting händer.
              De vågar inte ta itu med det som de borde ta itu med. Och det
              är många elever som vittnar om detta.
            </seg>
            <seg n="46d24815">
              Detta hänger naturligtvis samman med den gamla skollag som vi
              har, där detta fortfarande slår igenom väldigt tydligt. Därför
              måste jag fråga: Förstår du vår kritik när vi säger att det hade
              behövts en ny skollag som förtydligar befogenheter för lärarna
              och mycket annat innan den här diskrimineringslagstiftningen kan
              få fullt genomslag?
            </seg>
          </u>
          <note type="speaker" n="83c0aceb">
            Anf. 45 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-10" n="4fdcb073">
            <seg n="fe49372b">
              Herr talman! Jag måste säga att jag blir besviken. Jag hade förväntat
              mig lite mer av Inger Davidson i form av hänsyn och respekt. Att
              kalla den socialdemokratiska skolmodellen för en mobbningsskola
              är både fräckt och mer eller mindre förolämpande. Det är oförskämt.
            </seg>
            <seg n="52edaf95">
              Det är en självklarhet att ingen av oss accepterar eller tolererar
              att barn blir kränkta. Jag tror faktiskt inte heller att Kristdemokraterna
              gör det. Jag tar upp det som ett exempel på varför vi behöver
              en förstärkt lagstiftning. Vi lägger fram ett förslag som förtydligar
              skolans ansvar och som stärker elevernas rättigheter.
            </seg>
            <seg n="c1f3f99e">
              Även Kristdemokraterna har sagt att de kommer att rösta för detta.
              Men de gör precis som Centern och försöker ställa sig på ett annat
              ben också för att behålla den så kallade illusionen av enighet
              i den borgerliga högeralliansen.
            </seg>
            <seg n="3b6838b0">
              Jag menar att vi behöver stärka lagstiftningen. Det har skett
              och sker väldigt mycket i den svenska skolan. Det värdegrundsarbete
              som en av mina företrädare som skolminister tog initiativ till
              under 90-talet har blivit oerhört utskällt, inte minst av era
              allianspartner, för att man fokuserar på något annat än kunskapsuppdraget
              i skolan. Det arbetet pågår inom skolan. Vi ser också att det
              på många håll ger resultat. Men vi har fortfarande elever som
              känner sig kränkta och som blir kränkta, och det är oacceptabelt
              för oss. Därför går vi fram med en tydlig lagstiftning. Detta
              är vi också överens om med Miljöpartiet och Vänsterpartiet.
            </seg>
            <seg n="2b0dfcaf">
              Vad har då den borgerliga alliansen att komma med? Kristdemokrater,
              centerpartister och folkpartister säger att detta är bra och att
              man kan tänka sig att rösta för detta. Men det största partiet
              i alliansen, Moderaterna, säger att man kommer att rösta mot detta.
            </seg>
            <seg n="34683751">
              Därför tycker jag att det är fräckt att stå här och säga att
              vi inte gör någonting när vi lägger fram förslag om en unik lagstiftning
              för att säkra elevernas trygghet.
            </seg>
          </u>
          <note type="speaker" n="d02d0384">
            Anf. 46 INGER DAVIDSON (kd) replik:
          </note>
          <u who="unknown" xml:id="i-74d86ccb96f40609-11" n="f7859b6f">
            <seg n="6ee15cf9">
              Herr talman! Om Kristdemokraterna hade suttit vid makten under
              2030 år, vem hade Ibrahim Baylan då tyckt att det var som hade
              ansvar för hur det ser ut i den svenska skolan? Jag är ganska
              säker på att jag då hade fått bära ansvaret om vi hade suttit
              vid makten. Nu är det inte så, utan det är Socialdemokraterna.
              Och antingen kan man föra en politik som stöder dem som finns
              i skolan lärare, elever och rektorer eller också kan man föra
              en väldigt otydlig politik som ni har gjort under många år. Det
              har blivit bättre, och jag är glad för att Ingegerd Wärnersson
              hakade på det värdegrundsarbete som vi inledde under den borgerliga
              regeringen. Jag vet att hon tog mycket intryck av detta, och hon
              förde det vidare. Det har lett till goda resultat som jag hoppas
              kan bli ännu bättre framöver. Men mycket hade redan rensats bort
              i den svenska skolan.
            </seg>
            <seg n="eb558091">
              Margareta i Norrköping efterlyser diskussioner på alla lektioner
              om hur man ska uppträda. Ja, etiska samtal i skolan fanns tidigare
              då man faktiskt sysslade med just detta och tog upp etiska dilemman
              och diskuterade vad som var rätt och fel och liksom impregnerade
              barnen på ett annat sätt än man gör i dagens skola. Detta har
              vi kristdemokrater fört fram i alla tänkbara sammanhang, och det
              tänker vi fortsätta att göra.
            </seg>
            <seg n="241d888e">
              Nu har jag en konkret fråga som berör en mindre del men ändå
              en viktig del i denna lagstiftning. Den handlar om diskrimineringsgrunderna.
              Varför tar vi inte med alla diskrimineringsgrunder om vi nu ska
              genomföra en ny lagstiftning? Det saknas nämligen två. Det gäller
              språk och politisk uppfattning. De finns med i barnkonventionen,
              och de finns med i FN:s konvention om mänskliga rättigheter. Men
              i den här lagstiftningen finns de inte med. Och vi har en viss
              bakgrund i historien, särskilt när det gäller språk, som skulle
              göra att det var väldigt viktigt att de fanns med. Jag förstår
              inte varför de inte gör det.
            </seg>
          </u>
          <note type="speaker" n="841268f8">
            Anf. 47 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-12" n="4fdcb073">
            <seg n="5f16e034">
              Herr talman! Det är beklämmande att höra Inger Davidson i sitt
              första anförande kalla den här lagen för något nödvändigt ont.
              Jag tycker inte att den är något nödvändigt ont. Jag tycker att
              det är en bra lagstiftning därför att den stärker elevernas rättigheter.
              Den förtydligar skolans ansvar. Och jag tror att det behövs, inte
              därför att det i dag inte pågår ett arbete, det gör det, vilket
              Inger Davidson mycket väl känner till. Vi ser att man i många
              skolor har ett väldigt väl fungerande värdegrundsarbete. Man för
              diskussioner och resonemang. Men det är inte så i alla skolor.
              Och vi har fortfarande elever som känner sig kränkta, även om
              de blir färre. Och även om det i alla nationella och internationella
              undersökningar uppges att de blir färre är det inte acceptabelt
              för oss att de fortfarande finns kvar. Därför är det beklämmande
              att höra Inger Davidson kalla detta för ett nödvändigt ont. Men
              det är glädjande att ni ändå kommer att rösta för detta.
            </seg>
            <seg n="fad6eed6">
              Det är de gängse diskrimineringsgrunder som vi har i annan lagstiftning
              som även finns i denna lagstiftning. Vi har på det sättet inte
              gått längre. Men i ett avseende har vi gått längre i denna lagstiftning,
              och det handlar just om regleringen av annan kränkande behandling
              mellan elever. Det handlar nämligen inte om arbetsmarknaden, det
              handlar om skolor där det inte bara handlar om relationer mellan
              elever och lärare utan faktiskt också om hur elever behandlar
              varandra. Då är det viktigt för oss att det är tydligt att också
              skolan har ett ansvar för det vad som händer på rasterna och i
              klassrummet om elever trakasserar eller kränker varandra. Den
              typen av mobbning eller trakasserier regleras också i den lagstiftningen.
              På det viset blir det en unik lagstiftning, inte bara här i Sverige.
              Jag hörde att någon av den borgerliga alliansens företrädare undrade
              varför man inte tittar på hur man har gjort i andra länder. Det
              har vi gjort. Det finns inget annat land i Europa som har reglerat
              just detta mellan elever. Och på det viset är detta en unik lagstiftning
              som jag tror att vi, och framför allt eleverna, kommer att ha
              stor glädje av.
            </seg>
          </u>
          <note type="speaker" n="501e9119">
            Anf. 48 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ec04be2d29fe9cb0-3" n="af1aac1b">
            <seg n="794d4c55">
              Herr talman! När min son, som nu är 32, var fyra år kom han hem
              från förskolan och sade: Mamma! Säg till dem att inte längre kalla
              mig för yrklänning! Han visste inte vad utlänning var, men han
              var redan mobbad därför att mamma talade svenska med brytning.
            </seg>
            <seg n="2cea27bc">
              Jag tror att skolministern förstår att jag är en av de mest besatta
              när det gäller att stoppa mobbning och diskriminering bland barn.
              Barnen lider oändligt mycket mer än de vuxna när de utsätts för
              den här behandlingen. Det är helt obegripligt för ett barn varför
              just han eller hon ska drabbas.
            </seg>
            <seg n="1e18c5b8">
              Just därför att jag vill att vi ska gå mycket bestämt fram och
              därför att jag har denna bakgrund i skolhistorien tillsammans
              med Yngve Persson, socialdemokrat, vill jag att vi ska göra slut
              på de ideologiska illusioner som under en lång tid har åstadkommit
              så mycket lidande bland barnen.
            </seg>
            <seg n="9b33f5fd">
              Stiftelsen Våga va dig själv skulle inte behövas om skolan reagerade.
              Just i det här fallet vet vi att skolan visste vad som hände och
              inte gjorde någonting. Om vi kritiserar den lag som läggs fram
              så är det därför att den fortfarande är otydlig och obestämd.
              Man behöver gå längre.
            </seg>
          </u>
          <note type="speaker" n="2ad8f52a">
            Anf. 49 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-13" n="4fdcb073">
            <seg n="f1243b25">
              Herr talman! Det gläder mig dock att Folkpartiet tänker rösta
              för den här lagstiftningen. Jag tror att vi kan vara överens om
              att det behövs. Vi kan ha olika ambitionsnivåer och vi kan också
              vara oeniga om när man ska lägga fram detta. Skulle man ha väntat
              i ytterligare några år eller ska man lägga fram det nu?
            </seg>
            <seg n="6ad8ed3c">
              Jag tycker att det är tråkigt att Folkpartiet och de andra i
              den borgerliga alliansen inte lyckas övertala det största partiet,
              Moderaterna, att också ställa sig bakom en sådan här lagstiftning.
              Det gör att det blir otydligt om en sådan här lagstiftning skulle
              överleva exempelvis ett regeringsskifte. Det vore bra att ha det
              klart före valet. Sveriges elever har rätt att förvänta sig att
              det finns en sådan lagstiftning också om det skulle bli så olyckligt
              att den borgerliga alliansen vinner valet.
            </seg>
            <seg n="496594cf">
              Man kan fråga sig vad det är som är otydligt i detta. Jag menar
              att det tydligt framgår vems ansvaret är. Det är skolans ansvar.
              Det är skolans ansvar att bedriva ett förebyggande arbete. Det
              är skolans ansvar att åtgärda till exempel sådana fall som jag
              läste om i det brev som jag har fått från Margareta i Norrköping.
              Det är viktigt att det är ett tydligt ansvar. Det är också tydligt
              vilka rättigheter eleverna har i förskolan, grundskolan, gymnasieskolan
              och i den kommunala vuxenutbildningen.
            </seg>
            <seg n="577608cc">
              Jag menar att när man läser propositionen så ser man inte bara
              vad vi definierar som till exempel mobbning utan också vad som
              bör ingå i sådana här likabehandlingsplaner. Jag vet inte riktigt
              på vilket sätt vi skulle kunna göra det här ytterligare tydligt
              utan att vi för den skull försöker fjärrstyra allt ifrån Sveriges
              riksdag. Jag tror inte att det fungerar att vi, som många här
              har anfört, skulle bestämma härifrån att det är den här modellen
              som gäller och att alla andra modeller är dåliga.
            </seg>
          </u>
          <note type="speaker" n="dbb02529">
            Anf. 50 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ec04be2d29fe9cb0-4" n="af1aac1b">
            <seg n="d49a4a30">
              Herr talman! Skolministern behöver inte vara orolig. Om man läser
              våra reservationer ser man att vi går mycket längre fram med lagstiftningen
              när vi får regeringsmakten. Det finns ingenting att vara orolig
              för.
            </seg>
            <seg n="4913f528">
              Vad är det som är obestämt, oklart och otydligt? Jo, lärarnas
              och rektorernas befogenheter. Vi har varit på besök i Finland
              och vi har tittat på Finlands skollag. Där står det mycket tydligt
              vad man får göra när elever blir destruktiva i klassrummet.
            </seg>
            <seg n="cf4d8de3">
              En av mina barns väninnor det gäller min dotter den här gången
              har nu gått lärarutbildningen. Hon har också fått små råd från
              erfarna lärare under den här tiden. Ett av råden var: Var aldrig
              ensam i klassrummet med en enda elev! Då kan eleven komma med
              alla möjliga anklagelser mot dig efteråt, och då har du inget
              sätt att freda dig på. Det är den här maktlösheten hos läraren
              och rektorn som gör att vi får sådana här tragiska fall som vi
              alla gråter över. Det är det här som måste förändras.
            </seg>
            <seg n="22937a1f">
              Läs Finlands skollag! Där är det mycket tydligt att man kan åstadkomma
              en mycket bra och skapande arbetsmiljö i skolan med klara och
              tydliga befogenheter för lärare och rektor.
            </seg>
          </u>
          <note type="speaker" n="876538c0">
            Anf. 51 Statsrådet IBRAHIM BAYLAN (s) replik:
          </note>
          <u who="ibrahim_baylan_minister_2004" xml:id="i-74d86ccb96f40609-14" n="4fdcb073">
            <seg n="9b4de05f">
              Herr talman! När det handlar om skolans befogenheter och skolans
              ansvar är vi överens om att det ska vara tydligt både med ansvaret
              och med befogenheterna. Tyvärr har det byggts upp, inte minst
              av Folkpartiet, en myt om att lärarnas befogenheter har avlövats
              och avvecklats. Det sades till och med här i talarstolen, visserligen
              inte av Ana Maria Narti men av Inger Davidson att man har avvecklat
              lärarnas befogenheter.
            </seg>
            <seg n="3c598529">
              Jag har ofta frågat mig: Exakt vilka befogenheter är det som
              har avlövats? Vad är det för befogenheter som har tagits bort?
              Jag har gått tillbaks och tittat. Det har visat sig att det är
              i princip 50-talets aga. Sedan dess har inte befogenheterna för
              lärarkåren avlövats eller avvecklats.
            </seg>
            <seg n="fc4075a1">
              Jag menar att det är beklämmande att se på vilket sätt som framför
              allt Folkpartiet beskriver Sveriges elever. Det är ofta i termer
              av ligister och av människor som inte gör annat än att gå runt
              i klassrummen och planera illdåd. Av de 1,2 miljoner elever som
              vi har i Sveriges grund- och gymnasieskolor är den överväganden
              andelen fina tjejer och killar som är engagerade i sin skola och
              som trivs där. Men vi har naturligtvis också de som av olika anledningar
              inte gör det. De kanske själva inte mår bra och förstör därför
              också för andra. Dem ska vi hjälpa. Vi ska inte stjälpa dem genom
              att stänga av dem från skolan, som Folkpartiet vill.
            </seg>
            <seg n="aec0a6b9">
              Jag har sett hur detta fungerar. Jag har varit till England,
              där man har en lång historia av att stänga av elever från skolan
              elever som inte passar in. Jag har sett hur det går för dessa
              elever, för sådana skolor och sådana samhällen. Det går inte bättre.
              Tvärtom lämnar man eleverna åt sitt öde, och det blir bara värre.
              Då får man ta igen det i form av tyngre kriminalitet och sociala
              problem i andra änden.
            </seg>
            <seg n="265db60a">
              Nej, låt oss se till att ge de här eleverna hjälp och stöd! Låt
              oss se till att det finns ett tydligt ansvar för skolan! Det gör
              vi genom den här lagen, och det gläder mig. Det gläder mig också
              att det stora flertalet partier i Sveriges riksdag kommer att
              rösta för den. Jag tycker att det är synd att vi inte kan vara
              eniga om detta.
            </seg>
          </u>
          <note n="6f10ed9e">
            Överläggningen var härmed avslutad.
          </note>
          <note n="c5b1dae2">
            7 § Studiestödsfrågor
          </note>
          <note n="66e732e8">
            Föredrogs
          </note>
          <note type="speaker" n="ab13f817">
            Anf. 52 PETER DANIELSSON (m):
          </note>
          <u who="peter_danielsson_63c106" xml:id="i-85d135759b3a32cb-0" n="bb8a9ccb">
            <seg n="ad9c6f83">
              Herr talman! I betänkandet behandlas studiestödsfrågor. Eftersom
              utbildningsutskottet nyligen diskuterade de här frågorna i samband
              med budgetdebatten tänker jag hålla mig kort och främst fokusera
              på de två reservationer där Allians för Sverige tillsammans med
              Miljöpartiet förhoppningsvis når majoritet senare i dag.
            </seg>
            <seg n="628678d4">
              Herr talman! Vi moderater tycker att det finns en rad problem
              med dagens studiemedelssystem. Det tar exempelvis inte hänsyn
              till att studenterna har olika livssituation och därmed olika
              behov. Systemet är inte heller tillräckligt flexibelt, och fribeloppsgränsen
              gör det svårare för studenter att hålla ned skuldbördan. Därför
              vill vi ge en parlamentarisk utredning i uppdrag att se över systemet
              och komma med förslag till ett nytt studiemedelssystem.
            </seg>
            <seg n="28446405">
              Vi moderater vill öka utrymmet för individuellt anpassade lösningar
              i studiemedelssystemet. Ett sätt att öka flexibiliteten och individanpassningen
              är att konkurrensutsätta CSN. Vi tycker att alla studenter som
              vill bör kunna välja att ta sina studielån via sin egen bank med
              ett statligt borgensåtagande i ryggen. Då öppnas möjligheten för
              olika lösningar som passar just studentens livssituation. Dessutom
              är det först när CSN är konkurrensutsatt som studenterna kan rösta
              med fötterna och lämna CSN om de inte får tillräckligt bra service.
            </seg>
            <seg n="5f416c6b">
              Men fram till dess är samtliga studenter hänvisade till CSN:s
              monopolverksamhet. Då är det minsta vi kan begära att servicen
              ska vara god. Därför ställer vi moderater oss bakom reservation
              7, där det står att CSN ska handlägga alla kompletta ansökningar
              och bevilja studiestöd inom tre veckor från den dag ansökan inkom
              till myndigheten. Om man inte lyckas att uppfylla det åtagandet
              bör studenten slippa avgifter och även ha rätt till finansiell
              kompensation. CSN säger sig själva kunna klara de här kraven,
              vilket är glädjande. Det var lite si och så med det när jag själv
              studerade i mitten på 90-talet.
            </seg>
            <seg n="d9332392">
              Herr talman! Jag tror att få härinne kan neka till att studenternas
              studiesociala situation är eftersatt. Det är uppenbart att det
              krävs en kartläggning av samspelet mellan studiemedelssystemet
              och andra förmånssystem, exempelvis bostads- och socialbidragssystem,
              arbetslöshetsförsäkrings- och socialförsäkringssystem.
            </seg>
            <seg n="cd7ed8b7">
              Den studiesociala utredningen från 2003 konstaterade en del missförhållanden,
              men presenterade inga avgörande förslag till förändringar. Vi
              moderater vill därför tillsammans med Folkpartiet, Kristdemokraterna,
              Centern och Miljöpartiet gå vidare och göra en mer förutsättningslös
              analys av studenternas studiesociala situation och arbeta fram
              förslag till lösningar på de missförhållanden som påtalats. Det
              vill vi göra i en ny och mer handlingsinriktad utredning av den
              studiesociala situationen för landets studenter.
            </seg>
            <seg n="8adeb815">
              Avslutningsvis, herr talman, står vi moderater naturligtvis bakom
              alla våra reservationer, men för tids vinnande yrkar jag bifall
              endast till reservationerna nr 7 och 15.
            </seg>
          </u>
          <note type="speaker" n="a23ddf61">
            Anf. 53 AXEL DARVIK (fp):
          </note>
          <u who="axel_darvik_51b0b0" xml:id="i-f76ca19710e6bf7b-0" n="e034a29e">
            <seg n="3ddcf27d">
              Herr talman! Folkpartiet vill gärna lyfta upp globaliseringens
              utmaningar som en väldigt viktig fråga i den kommande valrörelsen.
              Dessa utmaningar är skrämmande, men möjligheter uppenbarar sig
              också om de hanteras på rätt sätt. Då krävs mer kunskap, mer flit
              och en sammanhållning i Sverige. Studenternas förutsättningar
              är därför viktiga, inte minst de ekonomiska förutsättningarna.
              Vi i Folkpartiet vill höja nivåerna i studiemedlen, men det är
              inte det vi ska debattera i dag. Men vi ska debattera, herr talman,
              hur studiemedlen kan göras tryggare. Det finns nämligen två reservationer
              som riksdagen förhoppningsvis ställer sig bakom.
            </seg>
            <seg n="da2c5850">
              Studenterna har skyldigheter mot CSN. Sköter de inte dessa skyldigheter
              straffas studenterna. Vi har under en lång tid drivit att CSN
              också ska ha skyldigheter mot studenterna och på samma sätt straffas
              om man inte sköter sina skyldigheter detta i form av avgifter
              som man i så fall får betala till studenterna.
            </seg>
            <seg n="8bde36d9">
              Sedan det nya millenniets början har Folkpartiet ropat i öknen
              efter en sådan rättvisa. Det var till en början tyst. Efter ett
              tag kom ett svagt eko till svar från andra håll. Och, herr talman,
              i eftermiddag kan vi förvänta oss en kör av 177 riksdagsmän som
              ger sitt bifall till det här förslaget. Det tycker jag är en mycket
              viktig framgång.
            </seg>
            <seg n="ff330caa">
              Det skulle man kunna glädja sig åt, men glädjen är större än
              så, för majoriteten bestående av alliansen och Miljöpartiet föreslår
              även att det tillsätts en parlamentarisk utredning som ska se
              över hur skyddsnäten för studenterna ska kunna förbättras, hur
              kopplingen mellan samhällets socialförsäkringar och studiemedlen
              ska kunna bli bättre. Det gör vi därför att vi har sett att när
              vissa studenter faller har de många gånger trott att de faller
              mot ett starkt och säkert nylonnät som ska kunna fånga upp dem,
              men det har visat sig vara ett nät av tunt yllegarn som de har
              rasat igenom. Så kan det naturligtvis inte vara. Därför vill vi
              ha en utredning som inte bara tar reda på var luckorna finns utan
              även ser till att komma med lösningar på dessa problem.
            </seg>
            <seg n="473ed13c">
              Mer kunskap, mer flit och sammanhållning i Sverige behövs, och
              då behövs också ett skyddsnät som fungerar. Det är en del av vår
              strategi för att göra Sverige till en vinnare i den globala utmaningen.
              Därför vill jag yrka bifall till reservationerna 7 och 15.
            </seg>
          </u>
          <note type="speaker" n="bd62dd34">
            Anf. 54 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-33705f318d56a422-0" n="fa651aad">
            <seg n="beed7052">
              Herr talman! Äntligen! I dagens betänkande har fem partier enats
              om att ställa sig bakom förslaget från bland annat Kristdemokraterna
              om en ny studiesocial utredning. Nu är det bara Socialdemokraterna
              och Vänstern som envisas med att säga nej. Den stenen har droppen
              ännu inte urholkat.
            </seg>
            <seg n="65178633">
              Det behövs en studiesocial utredning som ser över villkoren för
              den alltmer heterogena grupp som studenterna utgör. Ingen student
              borde tillåtas falla mellan stolarna i de olika trygghets- och
              välfärdssystemen. I dag falls det ganska friskt. Tillsammans har
              också fem partier enats om att studenter ska kunna kompenseras
              för segdragna handläggningsprocesser hos CSN.
            </seg>
            <seg n="3a067a08">
              Herr talman! I dag lider många studenter av ekonomisk stress.
              55 % oroar sig för sin ekonomi, 70 % går plus minus noll, 50 %
              är rädda för arbetslöshet, 20 % jobbar svart. Så skulle vi kunna
              fortsätta.
            </seg>
            <seg n="8261c032">
              För oss kristdemokrater är studenternas trygghet en av de hörnpelare
              som den högre utbildningen vilar på. Studiestödssystemet ska vara
              smart, effektivt upplagt och uppmuntra till personligt ansvarstagande.
              Det ska gå att försörja sig. Det senaste decenniet har glädjande
              nog fler studenter med icke traditionell bakgrund hittat till
              högskolan. Utifrån det måste systemen anpassas, för de gamla sociala
              trygghetssystemen är i hög grad formade utifrån en gammal stereotyp
              bild av studenter, inte utifrån dagens studentgrupper.
            </seg>
            <seg n="99129a68">
              I dagens betänkande lyfter därför vi kristdemokrater fram också
              andra käpphästar som vi arbetat och argumenterat för många gånger
              tidigare. Det handlar om höjd bidragsdel i studiemedlen, bonus
              vid förtida återbetalning, bättre dispensmöjligheter så att studenter
              kan slutföra sin utbildning, att ogiltig frånvaro i gymnasiet
              ska märkas, att införa möjlighet till deltidssjukskrivning för
              högskolestudenter, att se över inackorderingstilläggen för gymnasieelever
              och en del annat. Vi lyfter som sagt också fram att det borde
              vara möjligt att bli deltidssjukskriven för studenter. I den frågan
              finns ju också en riksdagsmajoritet. Nu väntar vi bara på regeringen.
            </seg>
            <seg n="5935e7e7">
              Kristdemokraternas hållning i de studiesociala frågorna finns
              redovisade i våra motioner samt i tidigare inlägg i denna kammare.
              Den hugade kan också besöka vår hemsida www.kristdemokraterna.se.
            </seg>
          </u>
          <note n="55a592be">
            Givetvis står jag bakom Kristdemokraternas samtliga reservationer
            i betänkandet men yrkar för kammarens tids vinnande bifall endast
            till reservationerna 6, 7 och 15.
          </note>
          <note type="speaker" n="f582972e">
            Anf. 55 LENNART GUSTAVSSON (v):
          </note>
          <u who="lennart_gustavsson_0428b0" xml:id="i-e5f334d7aa215347-1" n="f0b55937">
            <seg n="9a046581">
              Herr talman! Vänsterpartiet har också en hemsida som man kan
              gå in på om man vill.
            </seg>
            <seg n="6003b8b9">
              Jag ska fatta mig väldigt kort i fyra punkter.
            </seg>
            <seg n="6fe32680">
              Först och främst vill jag yrka bifall till reservation nr 2 under
              punkt 1. Den handlar om frågan om hur studiemedlen kan värdesäkras
              i framtiden.
            </seg>
            <seg n="99e868cd">
              Sedan tänkte jag också säga att jag ser fram emot vårens förhandlingar
              mellan samarbetspartierna. Där ska vi bland annat hantera en fråga
              som lyftes på Vänsterpartiets kongress, nämligen en rejäl höjning
              av totalbeloppet. Jag tror mig veta att det hos våra samarbetspartier
              finns liknande synpunkter, så det blir väl upp till bevis för
              oss tre.
            </seg>
            <seg n="5bf84d57">
              Jag tänkte också göra något som jag inte alltid gör och säga
              att jag tycker att det är trevligt att statsminister Göran Persson
              har sagt att det är dags att höja studiehjälpen till samma nivå
              som barnbidraget, nämligen 1 050 kr. Jag tycker naturligtvis att
              det är bra när vänsterpartistiska förslag vinner gehör.
            </seg>
            <seg n="645fd229">
              Avslutningsvis har vi ett särskilt yttrande angående studiesocial
              utredning där vi egentligen säger att det är bättre att komma
              med konkreta förslag än att utreda vidare alltså mindre snack
              och mer verkstad.
            </seg>
          </u>
          <note type="speaker" n="8b4a96c5">
            Anf. 56 HÅKAN LARSSON (c):
          </note>
          <u who="hakan_larsson_c0f261" xml:id="i-32602d1ea2e7b177-0" n="0fd801dd">
            <seg n="4b8428cb">
              Herr talman! Även Centerpartiet har en hemsida att besöka för
              den hugade spekulanten.
            </seg>
            <seg n="a7c592d2">
              En viktig orsak till att vi fortfarande har en social snedrekrytering
              i den högre utbildningen är faktiskt studiefinansieringssystemet.
              Ungdomar från studieovana hem vågar inte ta steget in i högskolan
              även om de egentligen skulle vilja, utan skräms bort av att de
              riskerar att få dras med stora skulder resten av livet. Det är
              kanske inte så konstigt att det är så eftersom vi vet att en svensk
              student vid examen i genomsnitt har skulder på 230 000 kr, och
              det finns många som har mycket större skulder än så.
            </seg>
            <seg n="bacb3248">
              Likaså kan vi konstatera att ungefär 10 % av landets studielåntagare
              hamnar hos kronofogden eftersom de inte klarar av att betala sina
              studielån. De obetalda studieskulderna har nu sprängt miljardvallen.
            </seg>
            <seg n="6bc69521">
              Som framgår av betänkandet eftersträvar vi i Centerpartiet i
              framtiden ett studiemedelssystem där individen och samhället delar
              lika på den investering som högre studier innebär. Det betyder
              att bidrag och lån i framtiden ska utgöra 50 % vardera. Det måste
              naturligtvis utredas och diskuteras, men det är den principiella
              grundinställningen.
            </seg>
            <seg n="69cf6f36">
              På kort sikt kan vi göra det som står i en reservation här, nämligen
              sätta press på CSN att verkligen göra det man har åtagit sig och
              ha korta handläggningstider för de fullständiga ansökningar som
              man får in.
            </seg>
            <seg n="24695c13">
              Den studiesociala situationen hör självfallet nära samman med
              den ekonomiska situation som studenterna lever under. Vi i Centerpartiet
              har under flera år efterlyst en bred parlamentariskt sammansatt
              studiesocial utredning. Det är glädjande att det nu ser ut att
              bli majoritet för det kravet. Det ska vara en utredning där även
              studenterna själva är väl representerade.
            </seg>
            <seg n="03f260b7">
              Den här utredningen ska gå igenom hur studenterna så mycket som
              möjligt ska kunna inordnas i de trygghetssystem som de anställda
              har. Utredningen ska komma med konkreta förslag på hur de studerandes
              situation ska kunna förbättras. I dag bygger trygghetssystemen
              i hög grad på förvärvsarbete. Det ställer till problem för studenter,
              exempelvis vid sjukdom, föräldraskap, barns sjukdom, behov av
              rehabilitering och vid övergången mellan studier och arbete.
            </seg>
          </u>
          <note n="6f7d8fff">
            Därför vill jag till slut yrka bifall till reservationerna nr
            7 och 15.
          </note>
          <note type="speaker" n="f83260f1">
            Anf. 57 MIKAELA VALTERSSON (mp):
          </note>
          <u who="mikaela_valtersson_1cc5d9" xml:id="i-2c9d4780e452e21a-1" n="939ca7c8">
            <seg n="964d761c">
              Herr talman! www.mp.se är kanske den enda vägledning man skulle
              behöva här i livet, men jag tänkte ändå prata några minuter i
              den här debatten.
            </seg>
            <seg n="7a21ff17">
              Vi tycker att det krävs väldigt många, viktiga reformer framöver
              i studiemedelssystemet. Det handlar om att öka bidragsdelen, att
              höja totalbeloppet, att förbättra den sociala situationen och
              att minska de begränsningar som finns i systemet. Miljöpartiet
              efterlyser ett betydligt mer flexibelt system där individen som
              studerar får mycket större inflytande över sin egen situation
              och där systemet innehåller färre begränsningar av antalet terminer
              och hur mycket pengar man får tjäna samtidigt.
            </seg>
            <seg n="115ba87f">
              Men vi ska hålla den här debatten kort. Därför vill jag just
              nu peka på två viktiga frågor. Den ena är att när studenter beviljas
              studielån i dag betalar man en avgift till CSN för det. Det är
              en årlig handläggningsavgift. Om man inte får sin ansökan behandlad
              i rimlig tid får man ingen som helst kompensation för det och
              ingen ersättning i dag. Vårt förslag i dag från fem partier tillsammans
              är att CSN måste handlägga alla inkomna ansökningar inom tre veckors
              tid. Om man inte uppfyller det ska studenten ha rätt både till
              finansiell kompensation och till att slippa avgifter. Det här
              är en reell, kanske inte jättestor men väldigt viktig, vardagsfråga
              för studenter. Det är ett steg för att stärka rättssäkerheten
              för Sveriges studenter.
            </seg>
            <seg n="af9894a6">
              Jag tror att vi är många som anser att studenternas studiesociala
              situation länge har varit eftersatt. Det behövs en bättre koppling
              mellan trygghetssystemen och studentsituationen. Jag vet att det
              nyligen har funnits en studiesocial utredning, men den var otillräcklig.
              Det har många, bland annat studenter, påpekat. Den tidigare utredningen
              presenterade inga förslag på några avgörande förändringar. Därför
              har vi i dag en reservation från fem partier i utskottet där vi
              har föreslagit en ny parlamentariskt sammansatt studiesocial utredning
              för att denna gång få tydligare direktiv och kunna ta fram förslag
              som innebär reella förändringar och förbättringar för studenterna.
            </seg>
          </u>
          <note n="6f4a3de7">
            Jag yrkar därmed bifall till reservationerna 7 och 15.
          </note>
          <note type="speaker" n="1ef72961">
            Anf. 58 JAN BJÖRKMAN (s):
          </note>
          <u who="jan_bjorkman_01dade" xml:id="i-a2999529445f1921-0" n="bb91126c">
            <seg n="8d2a955d">
              Herr talman! När det gäller dagens debatt om studiestödsfrågor
              har det redan framgått att debattörerna har enats om korta inlägg
              mot bakgrund av att de här frågorna debatterades så sent som i
              december förra året. Möjligen kan man kort erinra om att det då
              framgick att majoriteten, det vill säga Socialdemokraterna, Vänstern
              och Miljöpartiet, är beredd att satsa mer, i varje fall budgetåret
              2006, på studiestöd än vad de borgerliga partierna gör drygt 2
              miljarder kronor.
            </seg>
            <seg n="2256da8d">
              Sedan kan man fundera över om det har hänt någonting på det här
              området sedan december. Jag kan bara kort erinra om att det som
              har skett sedan förra gången vi hade en debatt är att det har
              införts ett barntillägg för studerande med barn. Det är någonting
              som är bra, positivt och uppskattat även om riksdagen inte var
              enig i de besluten.
            </seg>
            <seg n="f9903c50">
              I övrigt tänkte jag bara kort beröra ett par frågor. Den ena
              är CSN och handläggningstiderna, och den andra är en studiesocial
              utredning.
            </seg>
            <seg n="1fd379d5">
              När det gäller CSN och handläggningstiderna är vi naturligtvis
              överens om att det är viktigt att handläggningen sker både snabbt
              och effektivt från myndighetens sida och att man, precis som har
              sagts här, från tid till annan har haft problem med detta. Samtidigt
              kan man erinra om att det kontinuerligt pågår ett förbättringsarbete
              för att uppnå de tydliga mål som regeringen har satt för myndighetens
              hantering av de enskildas ansökningar.
            </seg>
            <seg n="de0a5569">
              Vi har diskuterat straffavgifter tidigare i utskottet och inte
              trott på den lösningen. Det innebär i praktiken mindre pengar
              till CSN och därmed också sämre möjligheter att klara de effektivitetsmål
              som regeringen har satt upp för verksamheten. Det skulle väl inte
              bidra till, utan kanske snarare försvåra, uppnåendet. Vi tror
              inte på den lösningen.
            </seg>
            <seg n="1a57cd3c">
              När det gäller frågan om en ny studiesocial utredning menar jag
              och utskottsmajoriteten att den kartläggning som redovisades hösten
              2003 också på ett bra sätt markerade hur de gällande trygghetssystemen
              samspelar med studiestödssystemet. Utredningen gav en bra bild
              av de studerandes ekonomiska och sociala situation. Det känns
              därför lite egendomligt att man nu vill begrava de här frågorna
              igen i en ny stor parlamentarisk utredning. Vi vet problemställningarna.
              Ska man göra det kort kan man säga att det som behövs är ekonomiska
              resurser så att de här problemen som har belysts också kan få
              sin ekonomiska lösning. De får naturligtvis hanteras i vanlig
              ekonomisk prioriteringsordning, precis som vi nu har gjort med
              barntillägget och som vi har gjort med den höjda åldersgränsen
              i studiestödssystemet.
            </seg>
            <seg n="35f6f538">
              Sedan kan man säga att en sådan utredning också skapar förväntningar
              på stora ekonomiska satsningar som vi hittills kanske inte har
              sett några antydningar om från en del av förslagsställarna. Vi
              tycker alltså inte att det behövs någon ny stor studiesocial utredning
              nu. Jag yrkar avslag på det förslaget.
            </seg>
            <seg n="04bbf24b">
              Med detta vill jag också yrka bifall till förslaget i betänkandet
              i sin helhet och avslag på de reservationer som finns i betänkandet.
            </seg>
          </u>
          <note n="6f10ed9e">
            Överläggningen var härmed avslutad.
          </note>
          <note n="9367ab1a">
            8 § Särskolan och specialskolan
          </note>
          <note n="66e732e8">
            Föredrogs
          </note>
          <note type="speaker" n="e502ea2c">
            Anf. 59 MARGARETA PÅLSSON (m):
          </note>
          <u who="margareta_palsson_43b73d" xml:id="i-5dba9b0aa080695f-0" n="b7bd622c">
            <seg n="97454803">
              Herr talman! Jag yrkar bifall till reservation nr 1 men står
              självfallet också bakom alla andra moderata reservationer.
            </seg>
            <seg n="3c6be132">
              I Sverige finns en i många fall bra välfärd, men det finns stora
              grupper i samhället som inte får ta del av den. Jag tänker på
              arbetslösa ungdomar, på de nya svenskarna som aldrig har haft
              ett arbete, på människor som köar inom sjukvården och på barn
              som far illa. Det blir fler och fler barn i Sverige som skär sig
              själva, som har psykiska problem och som i en del fall försöker
              ta sina egna liv. Vi måste bli bättre på att se problemen tidigt
              och sätta in åtgärder innan det är för sent.
            </seg>
            <seg n="90d89f66">
              Vi moderater har stora krav på skolutbildningen, och det gäller
              alla elever. Tyvärr uppmärksammas sällan kvaliteten i skolan för
              barn med funktionshinder och för dem med särskilda behov.
            </seg>
            <seg n="3870841b">
              För 14 dagar sedan besökte vi moderater i utbildningsutskottet
              Ekeskolan i Örebro. Det var ett studiebesök som inte lämnade någon
              oberörd, och jag rekommenderar både skolministern och er andra
              i utskottet att åka dit. Ett besök hade definitivt lett till att
              majoriteten hade haft svårare att hävda den handikappolitiska
              principen att barn med funktionshinder så långt möjligt ska erbjudas
              en anpassad utbildning i sin hemkommun, därför att de framgångar
              som eleverna på Ekeskolan nått hade i de flesta fall uteblivit
              om de gått i skolan i sina respektive hemkommuner.
            </seg>
            <seg n="712ba9d7">
              Visst är den dagliga föräldrakontakten oerhört viktig, men på
              Ekeskolan får barnen också kamrater och ett socialt umgänge som
              de i många fall aldrig skulle fått ta del av i en vanlig skolklass.
              På Ekeskolan sker en verklig integration, men om de på hemmaplan
              inte accepteras, inte får delta i lekar och inte får vara med
              i klassens sociala liv blir de aldrig integrerade utan ständigt
              utanför.
            </seg>
            <seg n="86788d0c">
              Så är också undervisningen på Ekeskolan av högsta kvalitet. Den
              kompetens som de lärarna besitter kommer vi vanliga grundskollärare
              aldrig i närheten av. Skolans elever har så speciella funktionshinder
              att om en vanlig lärare får en sådan elev så är det mest troligt
              att det är den ende elev med den kombinationen av funktionshinder
              som den läraren kommer att ha. Därför är det självklart att eleverna
              på Ekeskolan får en mer individanpassad och bättre undervisning
              än de någonsin kan få i sin hemkommun.
            </seg>
            <seg n="c6ea4852">
              Herr talman! Regeringen är i färd med att avveckla Ekeskolan
              och Hällsboskolan. Snart har ni socialdemokrater lyckats lägga
              ned Hällsboskolan. År 2000 var det 140 anställda som hade ungefär
              125 elever från hela Sverige. I år är de ungefär 70 anställda
              och har ca 30 elever. Efter sommarlovet kommer det att vara 15
              elever kvar, och de pendlar i de flesta fall med taxi dit. Vi
              inom alliansen vill i stället utveckla specialskolorna, och därför
              yrkar vi att beslutet att avveckla dem ska upphävas och att de
              elever som tidigare omfattades av den statliga specialskolans
              målgrupp ska ha rätt att välja skola.
            </seg>
            <seg n="4e6f1976">
              Deras skolgång ska också lättare kunna utvidgas från de lagstadgade
              tio åren till att omfatta fler skolor. Man kan många gånger inte
              jämföra dessa elevers fysiska ålder med deras emotionella, och
              det blir ännu värre eftersom regeringen utgår från att deras utbildning
              och utveckling i stort sett är avslutad efter en tioårig skolgång.
              Vi vill i stället inrätta ett specialgymnasium på Ekeskolan för
              blinda och synskadade elever med multifunktionshinder, och vi
              tillför budgeten 300 miljoner kronor mer än majoriteten för att
              stärka specialskolan.
            </seg>
            <seg n="690cfaf0">
              Valfriheten i livet är inte så begränsad för någon grupp i samhället
              som för elever med funktionshinder. De hänvisas ofta till kommunala
              skolor där det finns en hiss eller en ledig assistent. Ofta är
              kommunernas anledning till att vilja behålla funktionshindrade
              elever i de egna skolorna ekonomisk, eftersom det för det mesta
              är det billigaste alternativet. Bristen på speciallärare slår
              också hårt mot denna grupp, och efterhand som många av Sveriges
              speciallärare går i pension kommer funktionshindrade elever alltmer
              att hänvisas till outbildade assistenter de elever som borde ha
              haft de proffsigaste och mest välutbildade lärarna till sitt förfogande.
              Vi har i andra sammanhang också påpekat att speciallärarutbildningen
              måste återinföras.
            </seg>
            <seg n="52503d81">
              Herr talman! Som lärare i grundskolan har jag flera gånger varit
              inblandad i diskussioner rörande elevers fortsatta skolgång i
              grundskolan eller i särskolan. Det finns många faktorer man måste
              ta hänsyn till och väga in i beslutet. Alltför ofta fokuseras
              det bara på dåliga studieresultat, men man får inte glömma bort
              den sociala situationen och hur framtiden kan komma att gestalta
              sig för de eleverna. För två barn på samma begåvningsnivå kan
              det vara rätt att flytta till särskolan för det ena och helt fel
              för det andra. Barn och vuxna utvecklas i olika takt och på olika
              sätt, och därför är det också viktigt att beslutet om särskoleplacering
              återkommande omprövas. Det är en viktig rättighet för föräldrarna,
              men speciellt viktigt för de elever som ligger i gränszonen för
              en placering.
            </seg>
            <seg n="dc053245">
              Vidare måste det också bli tillåtet för en elev från särskolan
              att gå vidare till gymnasieskolans nationella program och inte
              enbart till gymnasiesärskolan. Det får inte vara omöjligt för
              en särskoleelev att gå på ett nationellt gymnasieprogram om eleven
              har den kompetens som behövs.
            </seg>
            <seg n="42c8106a">
              I dag, när kommunernas resurser ofta är knappa, blir alltför
              många elever placerade i särskolan i brist på andra lösningar.
              Därför kräver vi tydligare regler för vilka barn som ska bli placerade
              i särskolan särskolan, som vi också i framtiden vill ha som en
              egen skolform.
            </seg>
          </u>
          <note type="speaker" n="ec5b72c2">
            Anf. 60 ANA MARIA NARTI (fp):
          </note>
          <u who="ana_maria_narti_1cdb99" xml:id="i-64985ed2edbffe84-0" n="af1aac1b" next="i-dd04b9d5c6c0d905-0">
            <seg n="fa1b0d0d">
              Herr talman! Nu är vi där igen. Nu ska vi jag vet inte för vilken
              gång i ordningen återta den här debatten om särskolan och specialskolan.
              Vi ska som vanligt uttrycka vår besvikelse över det som har hänt
              med Ekeskolan och Hällsboskolan, och så ska vi försöka, så gott
              vi kan, att försvara de funktionshindrade barnens och deras föräldrars
              rätt att välja utbildningssystem.
            </seg>
            <seg n="cb78c465">
              Vi i alliansen vill stärka och utveckla de här skolformerna.
              Vi vill ha åtminstone ett riksgymnasium som är lämpligt för de
              här barnen. Vi vill förstärka positionen och kompetensen för speciallärarna,
              och vi vill också ha en utredning kring alla dessa frågor.
            </seg>
          </u>
          <note n="e4d358b7">
            Därför yrkar jag nu bifall till reservation 14 under punkt 15.
          </note>
          <u who="ana_maria_narti_1cdb99" xml:id="i-dd04b9d5c6c0d905-0" n="af1aac1b" prev="i-64985ed2edbffe84-0">
            <seg n="0406ff10">
              Men varför måste vi så många gånger komma tillbaka till de här
              frågorna? Jag tror att det är det brukar tyvärr hända ganska ofta
              i svensk politik en fråga om dogmer. Vid en viss tidpunkt kristalliseras
              en uppfattning om en viss fråga, och då är det bara den uppfattningen
              som gäller. Ingen mångfald tillåts på området, utan alla ska gå
              i en enda riktning, och det är det enda som accepteras.
            </seg>
            <seg n="0be306b3">
              Visst finns det funktionshindrade barn som mår bra av att gå
              i en vanlig skola, men det finns säkert väldigt många som behöver
              andra former av undervisning. Dogmen har bestämt att funktionshindrade
              barn ska in i den vanliga skolan. Alltså: Man offrar kompetens
              och kunskap hos mycket väl förberedda och erfarna lärare som har
              jobbat länge med barn med mycket stora svårigheter, och man skapar
              mycket stora svårigheter för familjer med funktionshindrade barn
              men dogmen ska förverkligas.
            </seg>
            <seg n="55693d9d">
              Jag hyser inga förhoppningar om att vi i dag ska lyckas bryta
              detta. I stället tror jag att också de här frågorna kommer att
              lösas när den borgerliga alliansen tar makten.
            </seg>
          </u>
          <note type="speaker" n="c706c43a">
            Anf. 61 INGER DAVIDSON (kd):
          </note>
          <u who="unknown" xml:id="i-74d86ccb96f40609-15" n="f7859b6f">
            <seg n="5ab37433">
              Herr talman! Precis som Ana Maria Narti kan jag konstatera att
              vi under den senaste tiden ganska ofta debatterat samma fråga,
              nämligen särskolan och de statliga specialskolorna, och jag kan
              instämma i att den här debatten antagligen bara blir en upprepning
              av redan välkända ståndpunkter eftersom regeringen inte vill flytta
              sig en enda tum. Positionen är helt fastlåst.
            </seg>
            <seg n="70408ff5">
              Jag kan inte undgå misstanken att det beror på att frågan berör
              en ganska liten grupp barn och föräldrar och att det dessutom
              gäller en grupp utan starka påtryckningsmöjligheter. Ofta har
              föräldrarna till barn med så stora behov som det här handlar om
              fullt sjå med att hålla näsan över vattenytan och hinner därför
              inte dessutom engagera sig politiskt eller fungera som lobbygrupp.
              Syns de inte så finns de inte. Då är det också lättare att köra
              över dem, och det är vad jag anser att regeringen och stödpartierna
              gör.
            </seg>
            <seg n="a135f897">
              Om Socialdemokraterna lyssnade på föräldrarna och eleverna skulle
              de slå fast att särskolan även i fortsättningen får vara en egen
              skolform samt avfärda de förslag som innebär att särskolan som
              egen skolform på sikt ska upphöra. Att den frågan får fortsätta
              att hänga i luften skapar bara onödig oro. Att innehållet i särskolan
              på många områden ska utvecklas och att särskolan lokalmässigt
              kan integreras i grund- och gymnasieskolan är en sak, men utvecklingsstörda
              elever måste ha rätt att få en utbildning som är anpassad till
              deras behov i stället för att ständigt behöva jämföra sig med
              barn utan detta handikapp.
            </seg>
            <seg n="1ab205af">
              Reglerna för placering i särskolan måste också bli tydligare.
              När grundskolan saknar pengar för att stödja elever med särskilda
              behov tycks en utväg ha blivit att placera dessa elever i särskolan,
              elever som alltså inte hör hemma där. Det är förstås förkastligt.
              En placering i särskolan ska bara erbjudas elever med utvecklingsstörning
              och får aldrig vara en resursfråga. Placeringen bör dessutom omprövas
              regelbundet, och föräldrarna ska självfallet ha sista ordet. Försöksverksamheten
              med föräldrainflytande har slagit väl ut, och både Skolverket
              och Carlbeckkommittén tycker att val av skolform, att ge föräldrarna
              rätten till val av skolform, ska införas i lag. Men år efter år
              går och ingenting händer. I betänkandet hänvisar utskottsmajoriteten
              till en skrivelse som ska komma från regeringen senare i vår.
              Det låter inte särskilt handlingskraftigt. Inte heller nu blir
              det en proposition.
            </seg>
            <seg n="01fbb273">
              Herr talman! För övrigt anser Kristdemokraterna att beslutet
              att lägga ned de statliga specialskolorna Ekeskolan och Hällsboskolan
              ska rivas upp. Jag tänker envist fortsätta att upprepa detta eftersom
              det är ett dåligt beslut. Det är inte dåligt tänkt, nämligen att
              även multihandikappade barn och barn med grava språkstörningar
              ska ha rätt att bo hemma och undervisas i en skola nära hemmet.
              Det låter idealiskt, men i praktiken fungerar det inte eftersom
              de flesta kommuner aldrig får möjlighet att bygga upp den särskilda
              kompetens som krävs för att uppfylla dessa barns behov.
            </seg>
            <seg n="4e9cff96">
              De eleverna har, precis som alla andra, rätt att utvecklas till
              sin fulla potential och vistas i en social miljö där de känner
              sig trygga och kan göra sig gällande. Deras föräldrar måste dessutom
              kunna känna sig trygga med att barnen får det stöd de behöver.
              Innan föräldrarna sökt en plats i en specialskola har de ofta
              först kämpat en ojämn kamp med sin hemkommun för att det inte
              fungerade där.
            </seg>
            <seg n="9d34e956">
              I dag finns i praktiken inte ens den möjligheten. Visserligen
              finns den fortfarande på papperet, där det sägs att barn har rätt
              att prövas för en visstidsplacering vid ett så kallat resurscenter,
              men föräldrarna får ingen upplysning om det. Varken i Specialpedagogiska
              institutets informationsmaterial eller i andra sammanhang där
              det vore naturligt lyfts den möjligheten fram. Därför finns nu
              för första gången inte heller några sökande till utredningar och
              skolplaceringar, och då kan man förstås hävda att inte heller
              behovet finns. Vilken cynism! Finns inte de språkstörda och multihandikappade
              barnen längre? Förstärkningen av Resurscenter tal och språk har
              inte heller gjorts. I stället avvecklas verksamheten, och inga
              nya elever tas emot. Vad är det egentligen som händer?
            </seg>
            <seg n="872447e7">
              Kristdemokraterna anser att en utvärdering av verksamheten vid
              Specialpedagogiska institutet behöver genomföras för att skapa
              klarhet i om institutet fullgör sitt uppdrag när det gäller att
              ge information till berörda föräldrar om möjligheten för multihandikappade
              barn och barn med grava språkstörningar att få undervisning vid
              resurscentret.
            </seg>
            <seg n="a51f4ea8">
              Att Hällsboskolan, med dess utredningsresurser och spetskompetens,
              långsamt svälts ut får också konsekvenser för intagningen till
              riksgymnasiet i Örebro. För att elever ska kunna söka dit måste
              de ha utretts vid Resurscenter tal och språk/Hällsboskolan, som
              det numera heter, och dit lyckas de alltså inte komma för utredning.
              Eleverna blir därför placerade i de vanliga gymnasieskolorna i
              hemkommunerna där det alltför ofta saknas kompetens. Dessutom
              saknas en social miljö som eleverna trivs i. Hur blir det med
              möjligheten för de språkstörda eleverna att söka till riksgymnasiet
              i Örebro? Det skulle jag vilja ha svar på i dag.
            </seg>
            <seg n="6b6f1e95">
              Socialdemokraternas senaste slogan är Alla ska med så enkelt
              är det! Jag kan bara tolka det så att alla ska med på samma vagn
              oavsett vilka behov de har och antingen de själva vill eller inte.
              Majoriteten avgör vad som är bäst för alla. Det är en skrämmande
              människosyn som Kristdemokraterna absolut inte kan ställa upp
              på.
            </seg>
          </u>
          <note n="ef778ed3">
            Jag yrkar bifall till reservationerna 10 och 13.
          </note>
          <note type="speaker" n="4760664c">
            Anf. 62 SOFIA LARSEN (c):
          </note>
          <u who="sofia_larsen_d06afa" xml:id="i-75e01d0a982f43f3-5" n="d313b649">
            <seg n="127d0072">
              Herr talman! Jag tycker att det är både konstigt och på sitt
              sätt skrämmande att vi återigen ska behöva ha den här debatten
              en debatt om rätten till en bra skola och rätten för alla elever
              att lyckas i skolan. Den rätten ska finnas oavsett vilken bakgrund
              eleven har och oavsett om eleven har någon form av inlärningssvårigheter
              eller funktionshinder. Det måste finnas en utbildning som är anpassad
              efter den enskilde elevens behov, oavsett vad eleven har för möjligheter.
              Det måste också finnas tydliga valmöjligheter oavsett funktionshinder.
              Det finns inte i dag i välfärdssamhället Sverige.
            </seg>
            <seg n="c6c2272e">
              För att vi ska få ett samhälle som är tillgängligt för alla och
              där alla har lika villkor kommer det att krävas en lång rad förändringar.
              För att lika möjligheter ska bli verklighet krävs också en attitydförändring.
              Den attitydförändringen måste först och främst ske hos regeringen,
              hos Socialdemokraterna, så att vi kan styra samhället mot lika
              villkor och lika möjligheter.
            </seg>
            <seg n="4b3212d1">
              Vi vet att eleverna i särskolan blivit fler och fler under de
              senaste tio åren. Det gäller speciellt grundsärskolan. Variationerna
              i landet har varit stora, och det verkar finnas ganska stora skillnader
              mellan vilken praxis och vilket synsätt kommunerna har beträffande
              vilka barn som ska gå i särskolan. Det har visat sig att föräldrar
              till och med ställts inför ultimatumet att barnet antingen får
              gå i särskolan eller har möjlighet att gå kvar i den vanliga grundskolan
              men får då inte samma stöd och möjligheter som i särskolan.
            </seg>
            <seg n="b63f8248">
              Så kan vi naturligtvis inte ha det. En placering i särskolan
              får aldrig bli en resursfråga. Det får inte bli fråga om ifall
              barnet ska få möjlighet till stöd och hjälp, utan barnets egen
              förmåga att tillgodogöra sig undervisning ska ligga bakom beslutet
              om särskoleplacering. Ingenting annat ska styra det. Särskolan
              är oerhört viktig, och den ska finnas till för de elever som behöver
              den. Däremot får den inte bli ett stöd för sådana som är lite
              allmänt bråkiga i skolan eller som inte har alla ämnen. Det måste
              vara tydligt vilka som ska gå där och ha det stödet och den rättigheten.
            </seg>
            <seg n="3e828062">
              Vuxna som har en utvecklingsstörning eller av andra orsaker gått
              i särskolan har i dag inte samma rättighet till vuxenutbildning
              som andra vuxna. Det är en tydlig diskriminering, och vi debatterade
              ju också diskrimineringslagstiftningen tidigare i dag. Alla ska
              ha rätt till livslångt lärande och möjlighet till vuxenutbildning
              oavsett vilken skolform man gått i tidigare. Det tycker jag och
              Centerpartiet är en självklarhet.
            </seg>
            <seg n="ba7ab838">
              Herr talman! I dag är det så att ju mer olika människor är och
              ju fler särskilda behov de har desto sämre fungerar välfärdsstaten
              Sverige. De barn som har störst behov av att fritt välja skola
              har samtidigt minst möjligheter att kunna göra det.
            </seg>
            <seg n="c4e1448e">
              Vi i Centerpartiet var tydliga motståndare när regeringen valde
              att avveckla specialskoleverksamheten för flerhandikappade barn
              på Ekeskolan och på Hällsboskolan. Vi har också sedan dess argumenterat
              och försökt få en opinion. Framför allt har vi försökt få med
              socialdemokrater, Vänstern och Miljöpartiet på att man ska upphäva
              beslutet. Tyvärr har det inte lyckats än.
            </seg>
            <seg n="84d405d5">
              Regeringen har gjort det ganska lätt för sig i debatten om specialskolorna.
              Man säger: Jo, men alla ska ha rätt att gå i sin hemkommun. Ja,
              självfallet. Det är inte det som den här diskussionen handlar
              om. Rättigheten att gå kvar i sin hemkommun ska finnas men man
              ska också få stöd till specialundervisning, stöd till specifik
              kompetens och till omhändertagande som i många fall kommunen varken
              har råd eller möjligheter att erbjuda.
            </seg>
            <seg n="817ab701">
              Regeringens välvilja, när man pratar om integration, leder tyvärr
              i många fall till en segregation i stället för att människorna
              och de här eleverna ges specifika och riktiga möjligheter. Jag
              tycker att det synsätt som Socialdemokraterna har är en förmyndarpolitik
              av väldigt stora mått. Att man kan stå i en talarstol och fatta
              ett beslut och mena att man vet vad de här eleverna och familjerna
              bäst behöver är för mig ofattbart.
            </seg>
            <seg n="ce378578">
              För mig är det självklart att låta de elever, och familjer, som
              önskar det få möjligheten att gå i en specialskola. Därför vill
              jag bifalla reservation 10 under punkt 10. Den reservationen innebär
              att man återinför specialskolorna Ekeskolan och Hällsboskolan.
            </seg>
            <seg n="9524301d">
              Avslutningsvis vill jag också säga att det är oerhört viktigt
              att de här barnen, blinda och synskadade barn med multifunktionshinder,
              har möjlighet att gå vidare i skolan och få en gymnasieutbildning.
              I dag är det väldigt svårt. Den möjligheten finns inte. Vi vill
              ha ett riksgymnasium för detta. Det ska inte vara din bakgrund,
              ditt funktionshinder eller i vilken takt du behöver läsa som är
              det viktiga, utan möjligheten till utbildning ska finnas.
            </seg>
          </u>
          <note type="speaker" n="5a2d47f3">
            Anf. 63 CHRISTER ADELSBO (s):
          </note>
          <u who="christer_adelsbo_8e7095" xml:id="i-56f439cfc3b3b466-0" n="be7b0aff">
            <seg n="731a6516">
              Herr talman! Det betänkande som vi nu ska behandla innehåller
              28 motionsyrkanden och 14 reservationer. De avser bland annat
              frågor om särskolan som egen skolform, tydligare regelverk för
              placering i särskolan, föräldrainflytande vid placering i särskolan,
              statens ansvar för specialskolans elever samt begäran om parlamentarisk
              granskning av skolans kvalitet för elever med funktionshinder.
            </seg>
            <seg n="dba0f45e">
              Som har nämnts lite grann bygger mycket av majoritetens ställningstagande
              på de förslag som har lagts fram av Carlbeckkommittén och som
              för närvarande bereds inom Regeringskansliet. Men det finns några
              ställningstaganden som jag vill lyfta fram.
            </seg>
            <seg n="b024b16b">
              Samtliga borgerliga partier står bakom en reservation där man
              tar upp att särskolan även fortsättningsvis ska finnas kvar som
              en egen skolform. I Carlbeckkommitténs förslag säger man att den
              nuvarande särskolan i framtiden ska utgöra två skolformer, grundsärskolan
              och gymnasiesärskolan, med varsitt kapitel i skollagen, som en
              parallell till grundskolan och gymnasieskolan. Man föreslår också
              en utvecklad samverkan mellan skolformerna grundsärskolan och
              grundskolan och mellan gymnasiesärskolan och gymnasieskolan. Det
              här är enligt kommittén också en förutsättning för att man på
              sikt ska kunna ta ställning till behovet av skilda skolformer,
              och det är en slutsats som även jag delar.
            </seg>
            <seg n="03c93c5b">
              Något som är viktigt att påtala i det här sammanhanget är att
              barn och ungdomar i en sammanhållen skola får möjlighet att möta
              varandra och utveckla förståelse för och tolerans mot olikheter.
              Strävan måste vara att i så stor utsträckning som möjligt undervisa
              alla elever tillsammans.
            </seg>
            <seg n="2ab2e1db">
              Herr talman! Det finns också en reservation där man tar upp frågan
              om en parlamentarisk utredning för granskning av skolans kvalitet
              för elever med funktionshinder.
            </seg>
            <seg n="fdebf7d9">
              Specialpedagogiska institutet redovisade för drygt två år sedan
              ett regeringsuppdrag där man hade kartlagt och analyserat kommunernas
              förutsättningar för att ordna undervisning för elever med synskada
              och ytterligare funktionshinder samt tal- och språkstörda elever.
              Man kom bland annat fram till att det finns flera goda exempel
              på utbildning av hög kvalitet men att skolsituationen varierar
              kraftigt mellan kommunerna. Det finns en medvetenhet och ett stort
              intresse för att utveckla utbildningen. Och det finns ett behov
              av insatser från Specialpedagogiska institutet i form av stöd.
            </seg>
            <seg n="14021df7">
              Socialstyrelsen har också i ett regeringsuppdrag kartlagt på
              vilket sätt landstingens barn- och ungdomshabilitering är tillgänglig
              för barn och ungdomar i olika åldrar med olika funktionshinder.
            </seg>
            <seg n="f1464f22">
              Specialpedagogiska institutet har också i regleringsbrev av regeringen
              fått i uppdrag att i samarbete med Socialstyrelsen, Skolverket
              och Specialskolemyndigheten tydliggöra ansvarsfördelningen samt
              effektivisera samverkan mellan olika huvudmän när det gäller stödet
              till barn och ungdomar med omfattande funktionshinder.
            </seg>
            <seg n="ce9a1a6e">
              I sammanhanget kan man också nämna att Skolverket, Myndigheten
              för skolutveckling och Specialpedagogiska institutet har träffat
              en överenskommelse om omfördelning av ansvar i handlingsplanen
              för arbetet med att uppnå de handikappolitiska målen. Det innebär
              att Specialpedagogiska institutet nu kan stödja kommunerna mer
              aktivt när det gäller att uppnå de handikappolitiska målen för
              skolan.
            </seg>
            <seg n="7485d21d">
              Herr talman! Samtliga borgerliga partier står också bakom en
              reservation som handlar om statens ansvar för specialskolans elever.
              Man anser att beslutet att lägga ned vissa av de statliga specialskolorna
              var felaktigt. Frågan om omprövning av nämnda beslut har, som
              vi tidigare har hört, behandlats återkommande av riksdagen vid
              flera tillfällen, senast våren 2005. Majoriteten finner inte heller
              denna gång att det finns skäl för riksdagen att ändra sitt tidigare
              ställningstagande. Det är viktigt att här framhålla den positiva
              utveckling som faktiskt sker vid resurscentren.
            </seg>
            <seg n="f657c181">
              Specialpedagogiska institutets nationella resurscenter har i
              dag verksamhet inom fyra områden. Det finns fördjupad kompetens
              kring specialpedagogiska konsekvenser för elever med synskada
              med eller utan ytterligare funktionsnedsättning, dövhet eller
              hörselskada kombinerat med utvecklingsstörning, medfödd dövblindhet
              respektive grava tal- och språkstörningar.
            </seg>
            <seg n="ed56c828">
              En grundläggande och viktig handikappolitisk princip är att barn
              och ungdomar med funktionshinder ska erbjudas utbildning i sin
              hemkommun och därmed kunna bo hemma med sina föräldrar. Ibland
              har inte kommunen tillräcklig kompetens för att göra detta möjligt.
              För de elever och kommuner som behöver extra specialpedagogiskt
              stöd finns möjlighet till utbildning vid Ekeskolan, vid Resurscenter
              syn, eller Hällsboskolan, vid Resurscenter tal och språk. Denna
              skolgång, kallad visstidsutbildning, utgår från den enskilda elevens
              behov och har som mål att finna arbetsformer för en likvärdig
              utbildning vid elevens hemskola. Det är dock viktigt att påpeka
              att elever vid Resurscenter syn och Resurscenter tal och språk
              ska kunna få sin undervisning där så länge de har behov av detta.
              Utbildningen ska fortgå så länge elevens behov kräver det och
              det inte finns förutsättningar att ordna utbildning av motsvarande
              kvalitet i hemskolan eller i hemkommunen. Men även om denna möjlighet
              finns är det viktigt att fokusera på den funktionshindrades rätt.
            </seg>
            <seg n="d7e5010a">
              Målsättningen ska alltid vara att man ska kunna erbjuda eleverna
              utbildning i hemkommunen och att de därmed har möjlighet att bo
              hemma. Att ha närhet till familj och vänner är av mycket stor
              betydelse. Detta är också något som har väldigt starkt stöd inom
              handikapprörelsen.
            </seg>
            <seg n="29b3a618">
              Herr talman! I övriga reservationer tar man upp frågor som alla
              har behandlats av Carlbeckkommittén och är under beredning inom
              Regeringskansliet.
            </seg>
            <seg n="ef0808ee">
              Sist men inte minst vill jag yrka bifall till förslaget i betänkandet
              och avslag på samtliga motioner och reservationer.
            </seg>
          </u>
          <note type="speaker" n="9bb5943c">
            Anf. 64 MARGARETA PÅLSSON (m) replik:
          </note>
          <u who="margareta_palsson_43b73d" xml:id="i-5dba9b0aa080695f-1" n="b7bd622c">
            <seg n="145e2baa">
              Herr talman! Det finns 20 000 språkstörda förskolebarn i Sverige.
              10 % av dem behöver specialistkompetens, och 2 % av dem har grava
              språkstörningar. En del av dem hade med den tidigare ordningen
              haft en plats på Hällsboskolan.
            </seg>
            <seg n="f0be755b">
              Nu skulle jag vilja fråga Christer Adelsbo om han tycker att
              det är positivt att Hällsboskolan snart är avvecklad, om han tycker
              att det är positivt att dessa elever aldrig får möjligheten att
              välja om de ska studera vid Hällsboskolan eller i hemkommunen,
              som det var tidigare?
            </seg>
            <seg n="0fa0d581">
              Jag vill poängtera att vi inom alliansen aldrig någonsin har
              sagt att det inte är bra att elever i första hand får gå i sin
              hemskola. Det är naturligtvis positivt och viktigt. Men det finns
              en grupp elever som har så svåra handikapp att det är inte är
              tillfyllest med den undervisningen. Tycker Christer att det är
              positivt att Hällsboskolan snart är avvecklad?
            </seg>
          </u>
          <note type="speaker" n="e5ed18cd">
            Anf. 65 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-56f439cfc3b3b466-1" n="be7b0aff">
            <seg n="beb126d6">
              Herr talman! Det är inte bara fråga om vad jag tycker. I princip
              all expertis på området påtalar hur viktigt det är att elever
              med funktionshinder inkluderas med övriga elever i största möjliga
              mån. Man menar rent krasst att det är alldeles felaktigt att gå
              den motsatta vägen. Man menar att det också är direkt olyckligt
              om man skulle ta stegen tillbaka och lämna detta. Delar inte ni
              moderater denna uppfattning? Det ställdes en fråga om att välja
              bort. Det är oerhört viktigt att alla barn som vill vara hemma
              ska få den möjlighet och inte hänvisas till att välja bort.
            </seg>
          </u>
          <note type="speaker" n="87a29dc2">
            Anf. 66 MARGARETA PÅLSSON (m) replik:
          </note>
          <u who="margareta_palsson_43b73d" xml:id="i-5dba9b0aa080695f-2" n="b7bd622c">
            <seg n="e0dd3bd1">
              Herr talman! Om vi återgår till mina 20 000 språkstörda förskolebarn
              har vi inte tänkt oss att de ska placeras på Hällsboskolan allihop.
              Det är inte fråga om det. Vem som står för valfrihet inom skolsystemet
              är nog alla på det klara med. Jag talar om dem som har ett multifunktionshinder
              och lärare som har en utbildning som är liknande min som ska ta
              hand om dessa elever på hemmaplan.
            </seg>
            <seg n="3fa00515">
              Jag undrar om du verkligen tror, Christer, att lärare med den
              vanliga utbildningen är de rätta för de elever som jag mötte på
              Ekeskolan. Jag tar för givet att du själv har varit där, eftersom
              det är du som företräder dessa frågor i utskottet. Tror du verkligen
              att lärare med vanlig utbildning som får en assistent till sitt
              förfogande är de rätta?
            </seg>
            <seg n="d395efc4">
              Vi vet alla hur det är med utbildningen för assistenter i detta
              land. De har tyvärr ofta ingen pedagogisk utbildning. Tror du
              att de klarar av att ge utbildning för de elever som annars kunde
              ha fått en plats på Hällsboskolan och Ekeskolan?
            </seg>
          </u>
          <note type="speaker" n="7a885f23">
            Anf. 67 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-56f439cfc3b3b466-2" n="be7b0aff">
            <seg n="48490c11">
              Herr talman! Du är inte ensam om att säga detta, utan det är
              flera som mer eller mindre talar om att kommunerna inte har några
              som helst möjligheter att klara detta. Det är ganska fantastiskt.
              Det finns många goda exempel som har kommit genom åren där man
              klarar detta alldeles utmärkt.
            </seg>
            <seg n="157f2f7e">
              Det är också ganska intressant när man tittar på det. Även om
              vi inte själva alltid tycker att vi har kommit så långt i arbetet
              med inkluderad skola fungerar vi trots det som inspirationskälla
              för specialpedagoger i andra länder som är och tittar på hur vi
              gör i Sverige.
            </seg>
            <seg n="dbdc07c2">
              Bland annat har man i Holland ett skolsystem där man av tradition
              har haft på det sättet som flera av er i alliansen förespråkar.
              Man har fler specialskolor inriktade på olika typer av funktionshinder
              eller andra problem. Alla dessa stod i princip utanför det vanliga
              grundskolesystemet. Nu håller man på att förändra detta.
            </seg>
            <seg n="3da7ef77">
              Man studerar bland annat Sverige och hur vi arbetar här. Man
              säger bland annat så här: Vi har imponerats av den svenska skolans
              hållning gentemot barnen, såväl stora som små. Ni visar respekt
              för barnen och deras åsikter. Ni lyssnar och arbetar utifrån barnens
              rättigheter.
            </seg>
            <seg n="7a9a459e">
              Det är sådant som gör att man känner att det är rätt. Vi har
              också varit och fått inspiration. Vi har bland annat tittat på
              Kanada, där man har kommit väldigt långt i dessa frågor. Det är
              en föregångare i arbetet med inkluderad skola.
            </seg>
          </u>
          <note type="speaker" n="8958cb45">
            Anf. 68 INGER DAVIDSON (kd) replik:
          </note>
          <u who="unknown" xml:id="i-74d86ccb96f40609-16" n="f7859b6f">
            <seg n="5c576c2b">
              Herr talman! Jag har tre frågor till Christer Adelsbo. Carlbeckkommitténs
              förslag bereds för närvarande i Regeringskansliet. Jag har tappat
              räkningen på hur många år det har pågått. Jag skulle gärna vilja
              ha reda på hur många år det är. Det är min första fråga.
            </seg>
            <seg n="c6612868">
              Den andra är: Hur blir det med möjligheten för språkstörda barn
              att i fortsättningen söka till riksgymnasiet i Örebro? De kan
              snart inte längre få utredningen i Hällsbo, eftersom den skolan
              håller på att tyna bort med er goda vilja och ert goda medvetande.
              Hur ska de då kunna söka dit utan att kunna bli utredda? Det är
              min andra fråga.
            </seg>
            <seg n="46178a20">
              Den tredje är det inte jag själv som ställer. Den finns i ett
              brev som jag har fått en förtvivlad mamma. Hon har en 14-årig
              son som hon har fått kämpa för väldigt länge för att han ska få
              den undervisning i specialskola som han behöver. Hon skriver så
              här: Så hur bra undervisning han än har fått har den aldrig kunnat
              kompensera de sociala behov alla barn har av att identifiera sig.
              Försök att föreställa er att dag ut och dag in alltid vara sämst,
              alltid komma sist, att inte bli förstådd på grund av att ingen
              förstår vad du säger och att aldrig någon frågar om du vill vara
              med på rasten. Jag skulle vilja ha ett ärligt svar om någon tror
              att man kan bli en självständig individ med god självkänsla av
              att vistas i en sådan miljö.
            </seg>
            <seg n="e4de9477">
              Den frågan går vidare till dig.
            </seg>
          </u>
          <note type="speaker" n="98d23629">
            Anf. 69 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-56f439cfc3b3b466-3" n="be7b0aff">
            <seg n="773ed47e">
              Herr talman! Eftersom jag själv har suttit med i Carlbeckkommittén
              hade jag önskat att det kanske hade behandlats lite snabbare.
              Just nu är det i varje fall en skrivelse på gång som tar upp många
              av de punkter som finns med i motioner. Jag ser fram emot att
              det snart ska komma.
            </seg>
            <seg n="80be6995">
              Man talar mycket och tar upp enskilda fall. Det är ganska enkelt
              att göra på det viset och ta upp enskilda fall. Det kan jag givetvis
              också göra. Det finns många fina exempel där det har fungerat
              väldigt väl med inkludering och så vidare.
            </seg>
            <seg n="d15fd652">
              Visst finns det kommuner där man kanske inte klarar av detta.
              Men då finns det också möjligheter att söka till Ekeskolan och
              Hällsboskolan. Handikapprörelsens åsikt är det har jag sagt förut,
              och det vet du om att det är viktigt att man fokuserar på den
              funktionshindrades rätt.
            </seg>
            <seg n="51c20882">
              Eleverna ska alltid erbjudas utbildning i sin hemkommun och därmed
              kunna bo hemma. Man menar att närheten till familj och vänner
              är av mycket stor betydelse. Det är ingen lösning att gå tillbaka
              till det gamla sättet och bygga ut och göra fler specialskolor.
              Då tvingar man i princip barn dit.
            </seg>
            <seg n="19984328">
              Vi vet att det var kommuner som gjorde det ganska lätt för sig
              tidigare genom att inte ta tag i det utan i stället lämnade i
              väg barnen. Det var väl inget val att tala om. Nu ställer man
              hellre kravet på kommunerna att de ska göra någonting, och de
              flesta gör faktiskt också det.
            </seg>
          </u>
          <note type="speaker" n="9a495ff5">
            Anf. 70 INGER DAVIDSON (kd) replik:
          </note>
          <u who="unknown" xml:id="i-74d86ccb96f40609-17" n="f7859b6f">
            <seg n="57d36757">
              Herr talman! Jag fick svaret på den första frågan att det är
              en skrivelse på gång, men jag fick inte svar på hur länge frågan
              har beretts. Den frågan kvarstår alltså.
            </seg>
            <seg n="e749fbe5">
              Det är väldigt viktigt att lyfta fram enskilda fall. Det är just
              de det handlar om i det här sammanhanget. Det handlar inte om
              de enskilda fall där det har gått bra. De är vi alla överens om.
              Vi vill att barnen ska erbjudas plats i sin hemkommun. Vi vill
              att de ska kunna bo kvar hemma. Vi tycker att det är bra att utvecklingen
              går åt det hållet att fler kan göra det.
            </seg>
            <seg n="1dcce2c2">
              Men det finns en liten grupp som består av enskilda fall där
              det inte fungerar. Föräldrarna är helt medvetna om att det inte
              fungerar och inte kommer att fungera. De tycker att det är sorgligt
              att lämna barnen och att det blir långt att åka. Men de inser
              samtidigt: Det här är till min sons eller min dotters bästa, och
              de slåss med näbbar och klor. Det är de enskilda fallen som jag
              också hjälper till att slåss för.
            </seg>
            <seg n="2b0d02b6">
              Jag fick heller inte svar på hur det blir med riksgymnasiet.
              Kan språkstörda elever fortfarande söka dit? Du sade nu i ditt
              svar att elever fortfarande har möjlighet att söka till Hällsboskolan.
              Det är en bra markering från Socialdemokraterna som föräldrarna
              kan stödja sig på. Men kan eleverna också söka till riksgymnasiet
              utan att ha möjlighet att bli utredda först om Hällsboskolan läggs
              ned?
            </seg>
          </u>
          <note type="speaker" n="3b4a655c">
            Anf. 71 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-56f439cfc3b3b466-4" n="be7b0aff">
            <seg n="79a86b0f">
              Herr talman! När det gäller Carlbeckkommittén är den under beredning
              just nu. Hur länge det har pågått vågar jag inte säga här. Men
              det är någonting som är på gång i närtid.
            </seg>
            <seg n="2a24482b">
              Man kan ta upp enskilda fall och så vidare. Men en skola för
              alla är oerhört viktigt att sträva efter. Vi ska hela tiden titta
              på individens behov. Vi ska försöka göra allt vi kan för att klara
              det på hemmaplan.
            </seg>
            <seg n="93e14dfb">
              Regeringen har beslutat att utbildning för elever vid resurscenter
              för elever med syn- och språkproblem ska fortgå så länge elevens
              behov kräver det och det inte finns förutsättningar att anordna
              utbildning av motsvarande kvalitet i hemskolan eller i hemkommunen.
            </seg>
            <seg n="33f72319">
              Det är ändå en trygghet för elever och föräldrar. De ska inte
              bli lidande om man inte klarar av att lösa det på ett tillfredsställande
              sätt i hemkommunen. Men målet ska ändå hela tiden vara att hitta
              en lösning på hemmaplan. Det måste ändå vara det som man ska sträva
              efter.
            </seg>
          </u>
          <note type="speaker" n="4246375c">
            Anf. 72 SOFIA LARSEN (c) replik:
          </note>
          <u who="sofia_larsen_d06afa" xml:id="i-75e01d0a982f43f3-6" n="d313b649">
            <seg n="f19b9a48">
              Herr talman! Jag blir oerhört upprörd när jag sitter i min stol
              och lyssnar på Christer Adelsbo. Det handlar inte om att de elever
              vi pratar om inte ska ha möjlighet att bo kvar hemma, hos sina
              föräldrar i sin egen hemkommun. Debatten handlar inte om att det
              ska finnas en möjlighet för dem att gå i skolan i hemkommunen.
              Det handlar inte om det, för det är vi alla överens om. Det är
              jätteviktigt att den möjligheten ska finnas och att förutsättningarna
              finns. Självklart, det behöver vi inte diskutera mer. Men det
              är när det inte funkar för de här eleverna och familjerna och
              eleven i sig mår väldigt dåligt och inte får den vård och den
              utveckling som den behöver som du och dina kamrater i Socialdemokraterna
              säger: Stopp, det finns ingen vidare möjlighet för dig. Det är
              det som gör mig så upprörd. I Socialdemokraternas värld är likvärdighet
              lika med likadant. Är det likadant är det likvärdigt. I min värld
              är det inte så. Det ska finnas en valmöjlighet där jag själv kan
              bestämma om jag ska vara hemma hos mina föräldrar i min hemkommun
              eller om jag ska gå vidare till en annan skola. Det är likvärdighet
              för mig.
            </seg>
            <seg n="8f8a7601">
              Det är rättvisa och möjligheter för de unika elever som det här
              handlar om. Varför, Christer Adelsbo, är valfrihet någonting så
              otäckt för er i socialdemokratin?
            </seg>
          </u>
          <note type="speaker" n="78f6cd47">
            Anf. 73 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-56f439cfc3b3b466-5" n="be7b0aff">
            <seg n="7c3fbeac">
              Fru talman! Upprörd kan man lätt bli. Det kan jag också bli över
              det cyniska sättet. Man vill faktiskt gå ett steg tillbaka. Vilka
              man än pratar med inom expertisen och verksamheterna säger de:
              Gå inte tillbaka till det gamla sättet utan ha målet att hitta
              de olika möjligheterna. Om man ute i kommunerna inte klarar av
              det finns det en möjlighet att söka till andra skolor. Men man
              får inte ge upp. Det var tyvärr så att vissa kommuner gjorde det
              lätt för sig tidigare. I stället för att ta ansvaret och försöka
              hitta lösningar inom hemkommunen skickade man i väg eleverna.
              Det är inte den bästa lösningen för majoriteten av de här barnen.
            </seg>
            <seg n="a5cc812a">
              Ytterligare en gång: Om man inte kan lösa detta i hemkommunen
              finns det möjligheter i dag att söka på Ekeskolan och Hällsboskolan.
            </seg>
          </u>
          <note type="speaker" n="528a8941">
            Anf. 74 SOFIA LARSEN (c) replik:
          </note>
          <u who="sofia_larsen_d06afa" xml:id="i-75e01d0a982f43f3-7" n="d313b649">
            <seg n="ef049deb">
              Fru talman! Det Socialdemokraterna gjort i det här fallet när
              det gäller specialskoleverksamheten i Ekeskolan och i Hällsboskolan
              är att de har medverkat till att möjligheten för de elever som
              bäst behöver gå på dessa skolor har dragits in. Det finns inte
              alls samma möjligheter som det fanns tidigare för de här eleverna.
              Ni vill fortsätta att sätta käppar i hjulet för dessa. Det är
              för mig ofattbart.
            </seg>
            <seg n="e4d3207c">
              Självklart ska kommunen arbeta och stödja, men om de enskilda
              vill välja någonting annat är det stopp i er politik. Varför vill
              ni fortsätta att rasera den möjligheten? Varför vill ni fortsätta
              att sätta käppar i hjulet?
            </seg>
            <seg n="64f759ab">
              Din argumentation går inte hem när du säger att det ska finnas
              en rättighet i kommunen och att valmöjligheten ska finnas. Det
              finns ingen valmöjlighet. Det finns ingen nu, och den kommer att
              bli, om möjligt, ännu mindre framöver. Om du nu menar att den
              rättigheten ska finnas, varför sätter ni käppar i hjulet för den?
            </seg>
          </u>
          <note type="speaker" n="a40653d6">
            Anf. 75 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-56f439cfc3b3b466-6" n="be7b0aff">
            <seg n="16753caa">
              Fru talman! Det här är ganska intressant. Alliansen kanske borde
              ta sig en funderare på varför antalet sökande minskar. Det kanske
              är på det viset att man ute i kommunerna blir bättre och bättre
              på att lösa situationerna. Så är det i verkligheten. Man har blivit
              bättre och bättre och kan ta emot fler och har hittat bättre lösningar.
              Det har varit en väldigt positiv utveckling av Resurscenter syn
              och Resurscenter språk. Specialpedagogiska institutet har hittat
              sin roll mer och mer och kan hjälpa alltfler kommuner med att
              hitta lösningarna på hemmaplan.
            </seg>
            <seg n="a567f201">
              Jag tycker att det är oerhört förvånande att ni så eniga i den
              borgerliga alliansen verkligen går emot alla andra och alla experter
              och vill gå tillbaka och till och med går ut säger att ni vill
              utveckla detta och ha fler specialskolor. Det är för mig helt
              fantastiskt att höra.
            </seg>
          </u>
          <note type="speaker" n="cd569d3d">
            Anf. 76 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ec04be2d29fe9cb0-5" n="af1aac1b">
            <seg n="7204db48">
              Fru talman! Jag vill fråga: Är alla handikappade barn med flera
              handikapp precis likadana? Vi envisas, sägs det, med att gå vidare
              på en viss linje. Vi vill ha flera former av undervisning för
              de här barnen, men vi går mot expertisen, sägs det. Vi skulle
              aldrig någonsin inta denna ställning om vi inte visste att vi
              har föräldrarna med oss. Är föräldrarna sina barns fiender? Två
              enkla frågor.
            </seg>
          </u>
          <note type="speaker" n="e9591679">
            Anf. 77 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-56f439cfc3b3b466-7" n="be7b0aff">
            <seg n="905c0a29">
              Fru talman! Det är en enkel fråga. Som jag sade kan jag ta fram
              hur många exempel som helst, Ana Maria Narti, där man har löst
              frågan på hemmaplan på ett mycket bra sätt, och alla är otroligt
              nöjda. Finns det fall där man inte löser detta finns det andra
              förutsättningar.
            </seg>
            <seg n="0650ebef">
              En annan sak som man kan diskutera är en sammanhållen skola för
              barn och ungdomar med möjlighet att mötas och utveckla sin förståelse
              och tolerans och så vidare. Där har man varit ganska njugg från
              Folkpartiets sida. Strävan i skolan och i vuxenutbildningen ska
              vara att i så stor utsträckning som möjligt undervisa elever med
              olika funktionshinder tillsammans med övriga elever. Det vore
              rätt intressant att veta om Ana Maria Narti delar uppfattningen
              att det ska vara målet.
            </seg>
          </u>
          <note type="speaker" n="b000b93d">
            Anf. 78 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ec04be2d29fe9cb0-6" n="af1aac1b">
            <seg n="ad4eaf3e">
              Fru talman! Jag tror att det är känt att vi är anhängare av en
              mycket stor variation av skolor och en mycket stor variation av
              pedagogiska inriktningar, och i fallet funktionshindrade barn
              arbete med det specifika funktionshindret.
            </seg>
            <seg n="265282d9">
              Nej, jag personligen är till och med motståndare till betongmodellerna
              där alla ska lära på precis samma sätt. Vi talar inte om de barn
              som mår bra i kommunerna. Vi talar om de barn vars föräldrar vill
              ha de två skolor som vi diskuterar. Jag kom in i riksdagen 1999,
              och sedan dess mal vi samma fråga fram och tillbaka, och det händer
              ingenting.
            </seg>
          </u>
          <note type="speaker" n="6f171af0">
            Anf. 79 CHRISTER ADELSBO (s) replik:
          </note>
          <u who="christer_adelsbo_8e7095" xml:id="i-68b42be4792857b9-0" n="be7b0aff" next="i-700d73287b60f28e-0">
            <seg n="698fb83e">
              Fru talman! I senaste numret av Lika värde är det ett reportage
              från Nordanstigs kommun. Det handlar om Niklas och hans familj
              som tidigare hade som enda alternativ särskolan i Hudiksvall.
              Mamman i familjen säger nu att de har velat undvika särskolan
              och är mycket glada för att Nordanstigs kommun har tagit de första
              stegen med målet att bli en skola för alla. Niklas själv säger
              att han trivs i skolan och att han känner att han kan lära sig
              mer. Han åker skolbuss med alla andra elever från sin hemort.
              Det är en viktig pusselbit i vardagen. Att fara i väg med jämnåriga
              kompisar och gå på samma skola är ett bra sätt att känna samhörighet.
            </seg>
            <seg n="77818114">
              De elever som behöver särskilt stöd har ofta lektioner tillsammans
              i mindre grupp. Man börjar varje dag med en samling, och de är
              alltid med helklass på lektioner i bild, slöjd, idrott samt på
              utflykter. Dessutom har man minst en lektion med samverkan i den
              stora gruppen, exempelvis svenska eller matte. På rasterna är
              man alltid tillsammans. Målet för de elever som behöver extra
              stöd är att träna kunskap och sociala färdigheter för att på sikt
              kunna delta mer i helklass.
            </seg>
          </u>
          <note n="23ac7684">
            Nordanstigs kommun gjorde i fjol intervjuer med elever, inkluderande
            särskoleelever, från årskurs 6 till 9.
          </note>
          <u who="christer_adelsbo_8e7095" xml:id="i-700d73287b60f28e-0" n="be7b0aff" prev="i-68b42be4792857b9-0">
            <seg n="a4a28fab">
              Av resultatet framgår tydligt att eleverna trivs i sina skolmiljöer.
              De har kamrater, och flera har framtidsplaner. Man säger bland
              annat att intervjuerna visar att tanken på en skola för alla är
              klok och fungerar. Det gör att man har fått ytterligare stöd för
              att erbjuda alla möjligheten att gå i skola på hemorten oavsett
              om de har lätt för sig eller har ett funktionshinder.
            </seg>
            <seg n="1c72731e">
              Det här är ett exempel av många på att man jobbar med inkluderad
              skola, det vill säga en skola för alla. Det är kanske dags för
              den borgerliga alliansen att ta väck skygglapparna och titta lite
              grann på alla de goda exempel som finns.
            </seg>
          </u>
          <note type="speaker" n="8ddf1735">
            Anf. 80 LENNART GUSTAVSSON (v):
          </note>
          <u who="lennart_gustavsson_0428b0" xml:id="i-c2d6e46e2aa13aaa-0" n="f0b55937" next="i-af0cdab17d8194b4-0">
            <seg n="ce7c6abc">
              Fru talman! Jag tänker kort uppehålla mig vid diskussionen om
              särskolans framtid. Jag hade förmånen att medverka i den så kallade
              Carlbeckkommittén, som har nämnts flera gånger här. Uppdraget
              var att se över utbildningen för barn, ungdomar och vuxna med
              utvecklingsstörning.
            </seg>
            <seg n="52badfb2">
              Utredningen lämnade sitt slutbetänkande i oktober 2004, Inger
              Davidson. Man kan konstatera att beredningsarbetet sedan inte
              har gått med rasande fart. Där kan jag ge kritikerna rätt.
            </seg>
            <seg n="68f81e97">
              Men min fråga i debatten om särskolan är om alla har läst utredningen.
              Det finns en utomordentlig sammanfattning på s. 25.
            </seg>
            <seg n="9ab7369b">
              Den första borgerliga reservationen kräver att särskolan ska
              vara kvar som egen skolform. Vad säger då kommittén? Jo, att särskolan
              i framtiden ska utgöras av två skolformer, nämligen grundsärskola
              och gymnasiesärskola. Jag vet inte vad som är det egentliga problemet.
              Jag tror inte att det är att man reagerar mot resonemanget om
              inkluderande skola, en skola för alla.
            </seg>
            <seg n="9b66a031">
              Andra gemensamma borgerliga reservationer handlar om behovet
              av ett tydligare regelverk för särskoleplacering, om föräldrars
              inflytande vid särskoleplacering, om rätten till omprövning av
              beslut om särskoleplacering. Här i debatten har frågan om rättigheterna
              till grundläggande utbildning för vuxna med utvecklingsstörning
              lyfts fram.
            </seg>
            <seg n="3fa5cd41">
              Fru talman! Jag vågar påstå att i samtliga fall kan jag inte
              se annat än att utredningen för ett resonemang som ligger helt
              i linje med vad reservanterna anför. Carlbeckkommittén föreslår
              en striktare bedömning av rätten till särskola och att bestämmelse
              om utredning inför beslut om mottagande i särskola skärps. Kommittén
              föreslår också att försöksverksamheten med ökat föräldrainflytande
              upphör och att rätten till val av skolform införs i skollagen.
              Dessutom föreslås det att det i förordningsform ska ställas krav
              på att beslut om rätten till särskola regelbundet ska omprövas.
            </seg>
            <seg n="e2f9e70c">
              Fru talman! Jag har full förståelse för borgerlighetens ambitioner
              att ordna utbildning för barn, unga och vuxna med utvecklingsstörning
              på bästa sätt. Men ibland är det på sin plats att föra resonemanget,
              i alla fall när det rör särskolan, utifrån det senaste dokument
              vi har om särskolan. Det är Carlbeckkommittén.
            </seg>
            <seg n="8f579450">
              Nu pågår ett beredningsarbete. Det är bra att ni driver på, efterfrågar
              och kanske till och med kritiserar att det har lagts fram bara
              en skrivelse. Men låt oss diskutera utifrån det dokument vi faktiskt
              har.
            </seg>
            <seg n="d9a816f3">
              Min förhoppning är att vi framöver ska ha en konstruktiv debatt
              om hur vi skapar en bra utbildning för barn, unga och vuxna med
              utvecklingsstörning. Det skulle vara hälsosamt att släppa på en
              del politiska låsningar. Låt oss förenkla skolformsdiskussionen
              det får man göra ibland i debatten, det har jag lärt mig. Kunskapsmålen,
              betygssystemen och timplanerna skiljer.
            </seg>
            <seg n="c6b879dd">
              Låt mig få avsluta med en fundering. Jag tror inte att vi kan
              svara nu, men det vore intressant om vi fick sätta oss ned och
              diskutera detta i en vidare bemärkelse. Ska vi fokusera på skolformerna,
              eller ska vi se till varje elevs behov? Ska vi utveckla möjligheten
              att skapa särskilda kunskapsmål med alternativa kunskapsmål? Hur
              hanterar vi olika skolformer i en situation där de riktade statsbidragen
              faktiskt har försvunnit? Det är frågor vi behöver titta djupare
              på och analysera mer innan vi gräver ned oss i alltför stora skyttegravar.
              Egentligen har vi alla en ambition att ordna undervisningen och
              utbildningen för dessa alla våra svagaste på ett så bra sätt som
              möjligt. Därför ska vi försöka vara så konstruktiva som möjligt.
            </seg>
          </u>
          <note n="5595e675">
            Jag yrkar bifall till förslaget i utbildningsutskottets betänkande.
          </note>
          <note n="6f10ed9e">
            Överläggningen var härmed avslutad.
          </note>
          <note n="9f2206a1">
            Ajournering
          </note>
          <note n="b649531b">
            Kammaren beslutade kl. 13.15 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lennart_gustavsson_0428b0" xml:id="i-af0cdab17d8194b4-0" n="f0b55937" prev="i-c2d6e46e2aa13aaa-0">
            <seg n="e1db7ba1">
              Återupptagna förhandlingar
            </seg>
            <seg n="e775743a">
              Torkild Strandberg
            </seg>
            <seg n="957ddbfd">
              Torsten Lindström
            </seg>
          </u>
          <note n="1672bbf8">
            Förhandlingarna återupptogs kl. 16.00.
          </note>
          <note n="941b5949">
            9 § Beslut om ärenden som slutdebatterats vid dagens sammanträde
          </note>
          <note n="e917b97b">
            Punkt 7
          </note>
          <note n="e57b44de">
            Punkt 8
          </note>
          <note n="840f659c">
            Övriga punkter
          </note>
          <note n="2b9923dd">
            Punkt 1
          </note>
          <note n="abc0b7ec">
            Punkt 2
          </note>
          <note n="6eae9025">
            Punkt 16
          </note>
          <note n="3c812224">
            Punkt 25
          </note>
          <note n="bc85993f">
            Punkt 26
          </note>
          <note n="098a9e96">
            Punkt 33
          </note>
          <note n="8bd1d82d">
            Punkt 53
          </note>
          <note n="840f659c">
            Övriga punkter
          </note>
          <note n="2b9923dd">
            Punkt 1
          </note>
          <note n="afa84819">
            Punkt 3
          </note>
          <note n="2cf81996">
            Punkt 5
          </note>
          <note n="9b5c8cf0">
            Punkt 20
          </note>
          <note n="840f659c">
            Övriga punkter
          </note>
          <note n="2b9923dd">
            Punkt 1
          </note>
          <note n="c6172774">
            Punkt 10
          </note>
          <note n="27319417">
            Punkt 14
          </note>
          <note n="1a85fb8c">
            Punkt 15
          </note>
          <note n="840f659c">
            Övriga punkter
          </note>
          <note n="c8941b21">
            10 § Bordläggning
          </note>
          <note n="fd438fdc">
            Anmäldes och bordlades
          </note>
          <note n="c753affe">
            11 § Anmälan om interpellationer
          </note>
          <note n="a3fed90a">
            Anmäldes att följande interpellationer framställts
          </note>
          <note n="84d5fbfe">
            den 7 februari
          </note>
          <note n="a75cf2be">
            Lars Tysklind
          </note>
          <note n="107d24af">
            Kjell-Erik Karlsson
          </note>
          <note n="cb08f100">
            Ana Maria Narti
          </note>
          <note n="cb08f100">
            Ana Maria Narti
          </note>
          <note n="b4bba9e5">
            Interpellationerna redovisas i bilaga som fogats till riksdagens
            snabbprotokoll tisdagen den 14 februari.
          </note>
          <note n="16de73e2">
            12 § Anmälan om frågor för skriftliga svar
          </note>
          <note n="4f39e151">
            Anmäldes att följande frågor för skriftliga svar framställts
          </note>
          <note n="b3670e2d">
            den 8 februari
          </note>
          <note n="8c9847c7">
            Bertil Kjellberg
          </note>
          <note n="f7cfb032">
            Annelie Enochson
          </note>
          <note n="7de1c3cc">
            Gunnar Nordmark
          </note>
          <note n="7de1c3cc">
            Gunnar Nordmark
          </note>
          <note n="65c3381f">
            Lena Adelsohn Liljeroth
          </note>
          <note n="0ea8a0b1">
            Lennart Fremling
          </note>
          <note n="6dfee7e4">
            Anna Grönlund Krantz
          </note>
          <note n="c85e0bf5">
            Solveig Hellquist
          </note>
          <note n="5d0fc2ea">
            Bengt-Anders Johansson
          </note>
          <note n="b087b12b">
            Krister Hammarbergh
          </note>
          <note n="54e92ff6">
            Frågorna redovisas i bilaga som fogats till riksdagens snabbprotokoll
            tisdagen den 14 februari.
          </note>
          <note n="22637236">
            13 § Anmälan om skriftliga svar på frågor
          </note>
          <note n="71bcdca1">
            Anmäldes att skriftliga svar på följande frågor inkommit
          </note>
          <note n="b3670e2d">
            den 8 februari
          </note>
          <note n="fcd358ab">
            Christer Engelhardt
          </note>
          <note n="441294da">
            Berit Jóhannesson
          </note>
          <note n="28e38f31">
            Magdalena Andersson
          </note>
          <note n="68d1acec">
            Gunnar Andrén
          </note>
          <note n="6dfee7e4">
            Anna Grönlund Krantz
          </note>
          <note n="96a86373">
            Annika Qarlsson
          </note>
          <note n="7a09a4c6">
            Carina Hägg
          </note>
          <note n="e0d47173">
            Sverker Thorén
          </note>
          <note n="2c809caa">
            Cecilia Wigström
          </note>
          <note n="0bc2d861">
            Jörgen Johansson
          </note>
          <note n="8225b16f">
            Cecilia Widegren
          </note>
          <note n="7bf5857d">
            Rolf Olsson
          </note>
          <note n="7bf5857d">
            Rolf Olsson
          </note>
          <note n="8225b16f">
            Cecilia Widegren
          </note>
          <note n="8225b16f">
            Cecilia Widegren
          </note>
          <note n="8225b16f">
            Cecilia Widegren
          </note>
          <note n="1f22002f">
            Åsa Torstensson
          </note>
          <note n="1f22002f">
            Åsa Torstensson
          </note>
          <note n="6cf759fd">
            Maria Larsson
          </note>
          <note n="e865a965">
            Ulla Hoffmann
          </note>
          <note n="e865a965">
            Ulla Hoffmann
          </note>
          <note n="9e7391a9">
            Marie Wahlgren
          </note>
          <note n="28e38f31">
            Magdalena Andersson
          </note>
          <note n="e865a965">
            Ulla Hoffmann
          </note>
          <note n="2b4b9482">
            Agneta Gille
          </note>
          <note n="f57aeaa5">
            Kenneth G Forslund
          </note>
          <note n="e531d872">
            Kenneth Lantz
          </note>
          <note n="d9ac543c">
            Christer Nylander
          </note>
          <note n="d14766d6">
            Ulf Nilsson
          </note>
          <note n="7de1c3cc">
            Gunnar Nordmark
          </note>
          <note n="72fea6ab">
            Gunilla Tjernberg
          </note>
          <note n="87590daa">
            Erling Wälivaara
          </note>
          <note n="91b3e5ce">
            Mia Franzén
          </note>
          <note n="91b3e5ce">
            Mia Franzén
          </note>
          <note n="c85e0bf5">
            Solveig Hellquist
          </note>
          <note n="c189abbc">
            Carina Adolfsson Elgestam
          </note>
          <note n="6a8d41db">
            Helene Petersson
          </note>
          <note n="e2c97d54">
            Sten Tolgfors
          </note>
          <note n="7de1c3cc">
            Gunnar Nordmark
          </note>
          <note n="a3b55a01">
            Lars Gustafsson
          </note>
          <note n="8e06f8f7">
            Sven Gunnar Persson
          </note>
          <note n="4d1a0a80">
            Karin Thorborg
          </note>
          <note n="33821bf8">
            Birgitta Ohlsson
          </note>
          <note n="8c9847c7">
            Bertil Kjellberg
          </note>
          <note n="29dc8eeb">
            Rolf Gunnarsson
          </note>
          <note n="85a3a115">
            Matilda Ernkrans
          </note>
          <note n="2a6a27b4">
            Marietta de Pourbaix-Lundin
          </note>
          <note n="5d427424">
            Anne Marie Brodén
          </note>
          <note n="53b25fdc">
            Axel Darvik
          </note>
          <note n="29856815">
            Svaren redovisas i bilaga som fogats till riksdagens snabbprotokoll
            tisdagen den 14 februari.
          </note>
          <note n="2ffa5978">
            14 § Kammaren åtskildes kl. 16.18.
          </note>
          <note n="aa365c56">
            Förhandlingarna leddes
          </note>
          <note n="eca55ccb">
            /Monica Gustafson
          </note>
        </div>
      </body>
    </text>
  </TEI>
</teiCorpus>
