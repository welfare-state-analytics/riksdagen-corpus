<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--86</head>
          <docDate when="2005-03-14">2005-03-14</docDate>
        </div>
      </front>
      <body>
        <div>
          <note n="cb5f14cc">
            ﻿
          </note>
          <note n="217b2ced">
            Riksdagens protokoll
          </note>
          <note n="2cd9ea80">
            2005/06:86
          </note>
          <note type="date" n="9eb15c25">
            Tisdagen den 14 mars
          </note>
          <note n="c552125e">
            Kl. 13:30 - 19:21
          </note>
          <note n="62530e59">
            1 § Justering av protokoll
          </note>
          <note n="1f630adb">
            Justerades protokollet för den 8 mars.
          </note>
          <note n="31d77354">
            2 § Meddelande om information från regeringen
          </note>
          <note n="e2625d6e">
            Tredje vice talmannen meddelade att onsdagen den 29 mars kl.
            9.00 skulle statsminister Göran Persson lämna rapport från Europeiska
            rådets möte den 2324 mars, varigenom tidigare aviserad votering
            kl. 9.00 skulle utgå.
          </note>
          <note n="99999274">
            Meddelandet hade delats ut till kammarens ledamöter.
          </note>
          <note n="813ce0c9">
            3 § Anmälan om fördröjda svar på interpellationer
          </note>
          <note n="1fd3d51a">
            Till riksdagen hade inkommit följande skrivelser:
          </note>
          <note n="a92e967e">
            Interpellation 2005/06:266
          </note>
          <note n="c6345233">
            Interpellation 2005/06:266 av Alice Åström (v)
          </note>
          <note n="58180090">
            Interpellationen kommer att besvaras tisdagen den 14 mars 2006.
          </note>
          <note n="cc466b64">
            Skälet till dröjsmålet är att tidigare föreslaget datum är fulltecknat
            i kammaren.
          </note>
          <note n="025095b4">
            Thomas Bodström
          </note>
          <note n="d4cf850e">
            Interpellation 2005/06:281
          </note>
          <note n="dc990672">
            Interpellation 2005/06:281 av Per Bill (m)
          </note>
          <note n="58180090">
            Interpellationen kommer att besvaras tisdagen den 14 mars 2006.
          </note>
          <note n="cc466b64">
            Skälet till dröjsmålet är att tidigare föreslaget datum är fulltecknat
            i kammaren.
          </note>
          <note n="6041de71">
            4 § Svar på interpellation 2005/06:256 om ljuddämpare på jaktvapen
          </note>
          <note type="speaker" n="3ecd99c0">
            Anf. 1 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-0" n="82e806d0">
            <seg n="8d34ce96">
              Fru talman! Jan-Evert Rådhström har frågat mig om jag inom en
              snar framtid avser att föreslå en ändring vad gäller dagens regelsystem
              för att få använda ljuddämpare på jaktvapen i klass 1 utan licenstillstånd.
            </seg>
            <seg n="9f45f811">
              I dag är möjligheterna att få tillstånd att använda ljuddämpare
              för jaktvapen begränsade. Den restriktiva hållningen till ljuddämpare
              bygger främst på rädslan för tjuvjakt, risken för personskador
              och risken för att ljuddämpare ska komma till kriminell användning.
              Det är dock riktigt som Jan-Evert Rådhström påpekar att det under
              senare år har förekommit diskussioner om att tillåta användande
              av ljuddämpare på jaktvapen i syfte att förebygga hörselskador.
              Statens kriminaltekniska laboratorium har därför utfört provskjutningar
              med jaktvapen med och utan ljuddämpare. Provskjutningarna visar
              att ljuddämpare på vissa jaktvapen inte reducerar ljudet mer än
              till samma nivå som för andra jaktvapen utan ljuddämpare.
            </seg>
            <seg n="b069c77d">
              Resultatet av provskjutningarna ger alltså en delvis ny bild
              av möjligheterna att använda ljuddämpare. Regeringen har därför
              nyligen uttalat (prop. 2005/06:113 s. 51) att det finns skäl att
              överväga en mindre restriktiv hållning till ljuddämpare som reducerar
              ljudet när det gäller vissa jaktvapen än som gäller i dag. Inom
              departementet arbetar vi med denna fråga. Ett förslag kommer att
              presenteras före sommaren.
            </seg>
          </u>
          <note type="speaker" n="7afb7581">
            Anf. 2 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-c2fc881298c9a6f6-0" n="b63241ed">
            <seg n="0ba1b903">
              Fru talman! Jag tackar justitieministern för svaret, men jag
              tror inte att statsrådet förväntar sig att jag ska vara speciellt
              nöjd.
            </seg>
            <seg n="cc8ef7cd">
              Jag vill kommentera lite grann av det justitieministern har sagt,
              bland annat att det under senare år har förekommit diskussioner
              om ljuddämpare under senare år! Jag väckte min första motion i
              frågan 2000. I sex års tid har jag drivit frågan årligen. Det
              är inte under senare år för mig. Vi får hoppas att insikterna
              ska komma.
            </seg>
            <seg n="a6e33515">
              Det sägs att Statens kriminaltekniska laboratorium har gjort
              provskjutningar, och det har konstaterats att det jag har hävdat
              i sex år stämmer. Jag vill inte anklaga justitieministern, men
              det vore betydligt enklare att läsa i ett lexikon om vad naturlagarna
              säger. Naturlagarna säger att du inte kan få ett ljudlöst skott
              från ett klass 1-vapen. Det har med ljudhastigheter att göra.
              Nu har man väl gjort det här noggrant, dels med hjälp av test,
              dels förhoppningsvis genom att man har läst lite naturvetenskap
              om vad det hela innebär.
            </seg>
            <seg n="071c7fab">
              Efter de sex år jag har drivit denna fråga finns det kanske en
              chans att få ett tydligt svar från justitieministern på vad hans
              syn är. Det kommer ett förslag före sommaren. Vad är det för förslag
              som kommer? Innebär det en förändring i vapenlagen som gör att
              vi får använda ljuddämpare utan licens? Blir det en förändring
              i vapenförordningen som innebär att det fortfarande är Rikspolisstyrelsen
              som ska ha synpunkter på om jag behöver licens för att få använda
              ljuddämpare eller inte?
            </seg>
            <seg n="8b8b88d8">
              Det finns en möjlighet för justitieministern här i dag, nämligen
              att vara tydlig. Det behövs inga vapenlicenser, precis som ministern
              säger i svaret. Här finns en möjlighet att göra Sveriges jägarkår
              nöjd, framför allt alla de som inte vill få hörselskador.
            </seg>
            <seg n="fa7d87d6">
              Det sitter ungdomar från Sunne här i dag. Många av dem kanske
              en vacker dag kommer att bli jägare. Jag skulle vilja att de kan
              gå hem från denna debatt i dag och konstatera att vi har en justitieminister
              som inser att ungdomarna inte ska behöva få hörselskador utan
              kunna bedriva jakt utan den risken. Det finns stora möjligheter
              för justitieministern att göra dessa ungdomar, mig och Sveriges
              jägarkår riktigt nöjda i dag.
            </seg>
            <seg n="308792a1">
              Jag vill avsluta med vad jag skrev i min fråga. Det är väl besynnerligt
              att vi har ett samhälle där vi i alla lägen försöker få bort bullerproblem
              redan 1962 infördes en lag om ljuddämpare på mopeder och 1965
              en lag om motorsågar men här finns en lag som säger att vi inte
              får skydda oss. Chansen finns i dag, justitieministern.
            </seg>
          </u>
          <note type="speaker" n="8ba38082">
            Anf. 3 ULLA LÖFGREN (m):
          </note>
          <u who="ulla_lofgren_239129" xml:id="i-5d8ea9b6b37c5f4d-0" n="1576f964">
            <seg n="555eb245">
              Fru talman! Jag är inte jägare längre, men jag har varit det
              tidigare. Men jag kan inte säga att jag talar i egen sak just
              i dag. Jag har drivit den här frågan tillsammans med Jan-Evert
              Rådhström därför att jag har erfarenheter och förstår hur viktigt
              det är.
            </seg>
            <seg n="1f5c561d">
              Många tror felaktigt att vapen blir tysta med ljuddämpare. Men
              det är faktiskt bara ljudet ned till 125 decibel som tas bort.
              Det ger också en ganska skarp knall. Därför är det helt fantastiskt
              att provskjutningar har visat att det är så som vi har sagt hela
              tiden.
            </seg>
            <seg n="94ebedd4">
              En annan sak som jag tycker är viktig är att rekylen blir mindre.
              Jag tycker att rekylen är jobbig. Det är nog jobbigt med rekylen
              för många kvinnor. Många kvinnliga jägare vi blir fler kvinnliga
              jägare skulle uppskatta ljuddämpare på jaktvapen. Det är positivt.
            </seg>
            <seg n="a91fe0c2">
              Justitieutskottet har hela tiden varit negativt och trott att
              det går att skjuta tyst med en ljuddämpare. Men nu har man tydligen
              kommit på andra tankar.
            </seg>
            <seg n="0da44081">
              Regeringen har uttalat i proposition 2005/06:113, som det hänvisas
              till i svaret, att det finns skäl att överväga en mindre restriktiv
              hållning till ljuddämpare. Det känns positivt.
            </seg>
            <seg n="197e855e">
              Det finns fortfarande frågetecken med skrivningarna i propositionen,
              nämligen om regeringen tänker ta bort licenskravet eller bara
              göra det lättare att få licens. Enligt skrivningarna i propositionen
              tänker ni inte föreslå ändringar i vapenlagen utan bara i förordningar.
              Som jag tolkar det innebär det att det fortfarande kommer att
              behövas licens för ljuddämpare. Kan jag få ett svar på frågan?
            </seg>
          </u>
          <note type="speaker" n="d20d1843">
            Anf. 4 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-1" n="82e806d0">
            <seg n="277c60e4">
              Fru talman! Vi kan alltid diskutera vad som bedöms som senare
              år, men diskussionen har förekommit. Vi har också markerat allvaret
              inte bara genom att föra diskussioner, utan vi har också sett
              till att den här frågan har undersökts ordentligt. Det här är
              som bekant inte den enda frågan som handlar om vapen. Så sent
              som den 23 februari lade vi fram en proposition som riksdagen
              nu ska arbeta vidare med. Det är tänkt att förslagen i den ska
              träda i kraft den 1 juli 2006. Det är väldigt omfattande frågor
              som rör vapen. Det handlar inte bara om frågor för ett stort antal
              jägare, utan det handlar också om andra frågor som rör vapen som
              också är väldigt viktiga.
            </seg>
            <seg n="a62811e1">
              Precis som sades i propositionen ska det här arbetet omedelbart
              påbörjas. Det har också skett, men det har inte slutförts på de
              här tre veckorna. Det tror jag inte heller att någon kan begära.
              Vi kommer alltså att gå i den riktning som vi har sagt. Vi kan
              inte ge exakta detaljer i dag. Det vore mycket märkligt. Jag tror
              som sagt inte heller att det krävs att vi kan svara exakt i alla
              delar efter bara några veckor. Tanken är inte heller att helt
              ta bort det men att gå i den riktning som vi har talat om. För
              att förebygga hörselskador hos jägare ska vi se till så att man
              får använda ljuddämpare och kan använda vapen utan risker för
              att skadas själv.
            </seg>
            <seg n="81a9a033">
              Vi tar gärna diskussioner om detaljerna i detta. Det dröjer några
              veckor till innan vi kan ge alla detaljer som då finns på plats.
              Arbetet pågår, och vi avser alltså att allting ska vara klart
              redan om några veckor och senast den 1 juli 2006.
            </seg>
          </u>
          <note type="speaker" n="8dac0324">
            Anf. 5 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-c2fc881298c9a6f6-1" n="b63241ed">
            <seg n="390a67a6">
              Fru talman! För att alla som är intresserade av de här frågorna
              ska få en tydlig bild vill jag säga att det ligger en proposition
              på vårt bord i dag. Det är fortfarande motionsperiod på den. Men
              som jag förstod justitieministern nu kommer det ytterligare en
              proposition just om ljuddämparfrågan där ni kommer att behandla
              den i detalj. Man kan ju inte säga att det finns några skarpa
              tankar på hur den här frågan ska lösas i propositionen Ökad kontroll
              av vapen . Jag vill få en tydlig markering av justitieministern
              att den här frågan kommer att lösas nu i år, inom en kort tid.
              Vi kanske kan få statsrådet att säga här att denna fråga är löst
              före den 1 juli även om det krävs en ny proposition.
            </seg>
            <seg n="c7152307">
              Om det inte är så att en ny proposition ska komma finns det en
              annan möjlighet att lösa den här frågan. Det krävs ju en lagändring
              för att få bort detta från vapenlagen. Vi skulle ju kunna vara
              kreativa här i Sveriges riksdag för att hinna med detta. Då skulle
              ministern slippa höra mig i kammaren nästa höst säga att vi nu
              är inne på det sjunde året som jag försöker att driva den här
              frågan. Det kunde kanske vara så att jag väcker en motion med
              anledning av det betänkande som ligger på vårt bord. Sedan kanske
              ministern kan prata med sina socialdemokratiska vänner så att
              de kan tillstyrka den. Då skulle vi kunna få en majoritet i Sveriges
              riksdag för att vi ska ta bort licenstvånget för ljuddämpare.
            </seg>
            <seg n="d3498b57">
              För mig är det självklart att vi ska ta bort licenstvånget. Justitieministern
              känner säkert till att om jag har licens på ett jaktvapen i dag,
              ett klass 1-vapen som vi nu pratar om, innebär licensen att jag
              har ett förtroende att köpa ammunition till detta vapen när jag
              visar min licens. Det är väl förståeligt att det endast är de
              som har licens på sitt vapen som kan köpa detta. Om jag har licens
              på ett klass 1-vapen, tycker justitieministern då att det är logiskt
              att jag får köpa skyddsutrustning till detta vapen? Och då menar
              jag skyddsutrustning i form av ljuddämpare.
            </seg>
          </u>
          <note type="speaker" n="c6ae89ef">
            Anf. 6 ULLA LÖFGREN (m):
          </note>
          <u who="ulla_lofgren_239129" xml:id="i-5d8ea9b6b37c5f4d-1" n="1576f964">
            <seg n="09d4a010">
              Fru talman! Jag tror att den här frågan har utretts väldigt länge
              och väldigt grundligt. Det har jag förstått efter kontakter med
              Rikspolisstyrelsen. Men nu känner jag mig lite tveksam om vad
              justitieministern menade med sitt inlägg. Vad jag förstår av den
              proposition som ligger på bordet och där går motionstiden snart
              ut tänker regeringen fatta ett beslut om hur det här ska regleras
              utan att komma till riksdagen med något förslag om lagändring.
              Stämmer det? Det innebär alltså att licenskravet inte kommer att
              tas bort. Det kommer inte att bli som Jan-Evert Rådhström önskar,
              nämligen att ljuddämpare ska behandlas ungefär som kikarsikte
              eller ammunition till vapen, det vill säga att har man licens
              så får man köpa det. Kan vi få ett riktigt klargörande svar på
              detta? Det skulle vara roligt inför motionsskrivande med anledning
              av den proposition som ligger på bordet.
            </seg>
          </u>
          <note type="speaker" n="9858560f">
            Anf. 7 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-2" n="82e806d0">
            <seg n="509336d5">
              Fru talman! Som jag sade i mitt föregående inlägg kan vi inte
              svara detaljerat på alla frågor. Men skulle det behövas en proposition
              som skulle läggas fram senare skulle vi missa hela hösten. Då
              skulle det inte bli någon förändring till jakten under hela hösten,
              som ändå är den viktigaste delen av jaktsäsongen. Det tycker jag
              inte är att gå jägarna till mötes. Då är det bättre att göra de
              förändringar som kan göras, till exempel förordningsvägen. Om
              det sedan skulle finnas behov av det, och jag utesluter inte på
              något sätt det nu när vi har dessa nya resultat, kan vi senare
              förverkliga detta i en lagändring. När vi har sagt detta och när
              vi har möjlighet att inför höstens jakt se till så att man kan
              få använda ljuddämpare tycker jag att det vore onödigt att försena
              det och inte gå jägarna till mötes på det sätt som vi talar om
              här.
            </seg>
            <seg n="9a013b53">
              Vi kommer att arbeta på så att detta kan träda i kraft så fort
              som möjligt. Sedan kan vi diskutera huruvida det ska vara en förordningsändring
              eller en lagändring. Jag tror att det allra viktigaste för jägarna
              är att man får den förbättring och förändring som många jägare
              själva önskar.
            </seg>
          </u>
          <note type="speaker" n="486d18c4">
            Anf. 8 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-c2fc881298c9a6f6-2" n="b63241ed">
            <seg n="c30ca14f">
              Fru talman! Det var precis som jag befarade. Det är inte någon
              som vill försena den här frågan. Men de som är intresserade kan
              konstatera att det inte handlar om någon lagändring som tar bort
              licenstvånget för ljuddämpare. En lagändring ska Sveriges riksdag
              besluta om, och det står det ingenting om i den här propositionen.
            </seg>
            <seg n="75e6241f">
              Fru talman! Jag tycker nog att justitieministern var lite glidande
              när det gäller sanningshalten i det han sade, om man kan säga
              så. Det handlar om eventuella förslag på ändringar i vapenförordningen
              som ska göra bedömningen något enklare när Rikspolisstyrelsen
              ska ge ett tillstånd för en ljuddämpare. Kravet på en licens kvarstår
              alltså fortfarande, och det är synd. Det är en bit på väg. Jag
              kommer naturligtvis att stå bakom detta, men jag kommer ändå att
              skriva en motion med anledning av den här propositionen som dessvärre
              är för dåligt underbyggd. Ni har ju fått den kunskap som många
              av oss haft ända sedan naturlagarna trädde i kraft. Jag kommer
              att föreslå att vi tar bort licenstvånget. Det är naturligtvis
              fritt för justitieministern, i likhet med alla andra svenska medborgare,
              att försöka prata med de socialdemokrater som stöder regeringen
              om att i detta fall stödja en motion från mig som gör att vi går
              ett steg längre än vad justitieministern har varit beredd att
              göra. Då skulle vi slippa detta licenstvång. Det står fritt för
              justitieministern att prata med sina socialdemokratiska riksdagsledamöter.
            </seg>
          </u>
          <note type="speaker" n="813a22df">
            Anf. 9 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-3" n="82e806d0">
            <seg n="8eaa4da1">
              Fru talman! Jag vill bara göra ett klargörande. Vi går alltså
              de intressen som vi har talat om här till mötes. Som jag sade
              jag vill vara tydlig på den punkten är avsikten inte att ta bort
              det helt när det gäller att söka licens. Däremot är det en fråga
              huruvida man ska kunna få använda ljuddämpare eller inte, och
              det är det allra viktigaste. Då anser vi att det viktigaste är
              att vi nu kan se till att det här sker och inte hur man juridisk-tekniskt
              går till väga. Det är det som vi nu kommer att arbeta vidare med,
              och precis som vi uttalar oss i propositionen kommer det här arbetet
              att slutföras, och det pågår alltså för fullt. Vi får återkomma
              om de sista detaljerna senare. Tack så mycket för debatten!
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="dbe96eeb">
            5 § Svar på interpellation 2005/06:257 om lag mot religionskränkning
          </note>
          <note type="speaker" n="5f97b30a">
            Anf. 10 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-4" n="82e806d0">
            <seg n="ea496d19">
              Fru talman! Tuve Skånberg har frågat mig om jag avser att utreda
              frågan om att införa en lag mot religionskränkning.
            </seg>
            <seg n="1480075f">
              Brottet trosfrid upphävdes 1970. Det var samtidigt som till exempel
              brottet sårande av tukt och sedlighet avkriminaliserades. Det
              främsta skälet för avkriminaliseringen var att det är viktigt
              med en fri och öppen debatt i religionsfrågor och att en sådan
              är till nytta för samhället, även om det medför att uttryck ibland
              kan vara stötande för vissa grupper. Den strafflagstiftning som
              ändå fanns och som samtidigt stärktes framför allt bestämmelsen
              om hets mot folkgrupp ansågs ge ett tillräckligt skydd mot kränkningar
              av religiösa värden. Den bestämmelsen har dessutom skärpts vid
              senare tillfällen.
            </seg>
            <seg n="f63810eb">
              De skäl som motiverade avskaffandet av trosfridsbrottet är fortfarande
              i hög grad relevanta. I ett öppet, demokratiskt och sekulariserat
              samhälle måste det finnas utrymme för åsiktsyttranden i religiösa
              frågor även om de skulle kunna upplevas som kränkande för andra.
              Sättet att bemöta sådana yttranden bör i stället vara att den
              som vill ge en motstående bild utnyttjar sin yttrandefrihet till
              att uttrycka sina åsikter och känslor. På så sätt ökar toleransen
              för människors olika uppfattningar och värderingar. Det bör alltså
              inte återinföras straffbestämmelser för brott mot trosfrid eller
              någon annan lag mot religionskränkning.
            </seg>
          </u>
          <note type="speaker" n="f5007771">
            Anf. 11 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-ca439b68672d933d-0" n="dba1a5ea">
            <seg n="c6e1af03">
              Fru talman! Jag vill tacka statsrådet för svaret. Jag vill börja
              med att hålla med honom om att det är oerhört viktigt med en fri
              och öppen debatt i religionsfrågor och att en sådan debatt är
              viktig för samhället. Jag vill också säga att det är viktigt att
              när någon blir angripen för den religiösa tro som han eller hon
              omfattar så ska han eller hon utnyttja sin yttrandefrihet till
              att uttrycka sina egna åsikter och känslor. Så långt är vi överens.
            </seg>
            <seg n="de22a50c">
              Men det är ju så att det inte finns någon som helst gräns för
              vad man får säga om en religion. Man får inte kränka en enskild
              människa eller en grupp och säga att de tillhör det och det samfundet
              eller den och den gruppen och fördöma den religionstillhörigheten,
              men om själva religionen får man säga precis vad som helst. Det
              finns ingen gräns. Vi har ju som ett färskt exempel Muhammedbilderna.
            </seg>
            <seg n="becb40ff">
              Jag skulle gärna vilja resonera med statsrådet om det skulle
              kunna tänkas finnas något sätt att hantera den kränkning som alltså
              drygt en miljard muslimer upplevde på grund av publiceringen av
              Muhammedbilderna. Det finns ingen lagstiftning i Sverige som skyddar
              muslimer mot att deras tro och deras bild av Muhammed blir kränkt.
              Det är inte på det viset, som statsrådet sade i svaret, att det
              finns ett tillräckligt skydd mot kränkningar av religiösa värden.
              Det visade muslimernas upprördhet.
            </seg>
            <seg n="3daf191c">
              Jag vill också naturligtvis skydda yttrandefriheten, det är inte
              fråga om annat, men jag skulle gärna vilja se att det fanns någon
              form av bortre gräns generöst formulerad, långt borta och med
              högt i tak, naturligtvis. Men om det är högt i tak ska det likväl
              finnas ett tak. Jag skulle vilja ha statsrådets syn på detta:
              Ska det över huvud taget finnas ett tak en bortre gräns?
            </seg>
          </u>
          <note type="speaker" n="23889321">
            Anf. 12 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-5" n="82e806d0">
            <seg n="630372bf">
              Fru talman! Jag tror att det är väldigt viktigt att man i den
              här debatten inser att det gäller att hitta rätt avvägning. Om
              man bara skulle kunna ta till exempel det fall som nämnts jag
              ska inte gå in och recensera enskilda tidningar och bara kunde
              ha ett intresse vore det lätt, men man ska vara medveten om att
              om man inför straffbestämmelser på det här sättet så skulle det
              definitivt påverka den allmänna debatten. Det är också väldigt
              viktigt att understryka att även om det inte är straffbart att
              trycka eller visa bilder så innebär det inte att tryckfriheten
              ska innebära att man skall trycka det som inte är straffbart.
            </seg>
            <seg n="f6cc1539">
              Jag tycker att Sverige och svenska medier har hanterat den här
              frågan oerhört bra, faktiskt, därför att man har inte stirrat
              sig blind på vad som är straffbart eller inte, utan man har själv
              gjort en bedömning där man har tagit hänsyn till hur det här kan
              uppfattas på olika sätt, och jag tycker att det är väldigt positivt
              att man just har följt det att man inte ska trycka allt som inte
              är straffbart. Det gäller ju inte bara de här sakerna.
            </seg>
            <seg n="7b709663">
              Det kan naturligtvis vara så i något enskilt fall att en sådan
              här straffbestämmelse skulle kunna vara till fördel, men man ska
              vara medveten om att det också skulle innebära nackdelar när det
              handlar om andra religiösa påfund som man verkligen skulle vilja
              kunna kritisera, alltså religiösa påfund som på olika sätt kanske
              till och med kränker enskilda människor. Att man då inte skulle
              kunna använda den starka yttrande- och tryckfriheten vi har ju
              ändå sådana fall i Sverige skulle ju vara ett stort problem.
            </seg>
            <seg n="11657cac">
              Vi har liknande situationer när vi talar om det ska vara straffbart
              eller inte. Vi diskuterar de här sakerna i EU. Vi blir oerhört
              upprörda när vissa människor talar om till exempel att Auschwitz
              och andra koncentrationsläger inte har funnits. Diskussionen finns.
              Förslag finns att straffbelägga det. Vi motsätter oss det, inte
              därför att vi inte tar frågan på allvar utan därför att vi anser
              att det är så viktigt att man i en öppen debatt ska kunna uttrycka
              det här. Vi har inga som helst problem att föra fram våra åsikter
              och se till så att de åsikter som jag nämnde som förs fram inte
              kommer att vara de som gäller.
            </seg>
            <seg n="c9b043f9">
              Vi anser alltså i den här avvägningen, även om man alltid kan
              hitta enskilda exempel, att nackdelarna är så mycket större, och
              mot bakgrund av det anser vi inte att det bör införas en straffbestämmelse
              på det sätt som föreslås.
            </seg>
          </u>
          <note type="speaker" n="6ed2178d">
            Anf. 13 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-ca439b68672d933d-1" n="dba1a5ea">
            <seg n="eeec581f">
              Fru talman! Jag är fullt klar över att statsrådet inte vill följa
              den här linjen, och med honom sannolikt en majoritet av det öppna
              samhället. Yttrandefriheten är så värdefull att man inte är beredd
              att ompröva det här. Men då blir man också svaret skyldig: Hur
              ska vi hjälpa den som upplever att han eller hon är helt rättslös?
            </seg>
            <seg n="3e49cd51">
              Vi talar alltså om människor som visserligen inte blir angripna
              för sin etniska tillhörighet. Det gäller inte egenskapen att komma
              från det eller det landet eller ha den eller den hudfärgen. Det
              är heller inte fråga om deras politiska åsikter om de tillhör
              den eller den befrielserörelsen eller politiska grupperingen.
              Allt det där hade vår lag skyddat. Men nu är det deras religion
              som angrips inte att de är tillhöriga religionen, utan religionen
              i sig.
            </seg>
            <seg n="a103fbd6">
              Om vi nu skyddar människor för angrepp på deras etnicitet eller
              politiska åsikt säger vi därmed att det här är identitetsbärande,
              värdefulla åsikter eller, till och med djupare än så, övertygelser,
              som man inte ska behöva uppleva att man blir kränkt för. Vi lever
              i en global by. Vi sitter i en gemensam båt. Det gäller att hitta
              någon typ av spelregler så att vi kan överleva tillsammans.
            </seg>
            <seg n="f15b1aa3">
              Med en och en halv miljard kristna av olika schatteringar och
              drygt en miljard muslimer av olika schatteringar kan vi inte skjuta
              åt sidan de här frågorna och säga att de får hållas därhemma,
              därför att hemma är här. Vi har muslimer som känner sig sårade
              i vårt eget land och som säger: Jag är fullkomligt rättslös!
            </seg>
            <seg n="ad244d50">
              Här säger statsrådet i sitt svar att jag får utnyttja min yttrandefrihet
              för att uttrycka mina åsikter och känslor. Alltså: Jag får skydda
              mig själv och min religion bäst jag kan. Från staten finns ingen
              hjälp att vänta, med att säga: Stopp! Ta ert förnuft till fånga!
              Inte längre än så här!
            </seg>
            <seg n="fe6a021d">
              Därför skulle jag återigen vilja säga en sak. Statsrådet säger
              nu att det handlar om rätt avvägning och att problemet kanske
              till och med handlar om en gränsdragning mellan vad som skulle
              vara tillåtet och vad som inte skulle det. Här är det ju ingen
              avvägning alls. Här finns det ju ingen gränsdragning alls. Allt
              är tillåtet. De här bilderna, och mycket, mycket värre, skulle
              kunna gå att publicera i Sverige, och människorna med den trosövertygelsen
              skulle stå helt rättslösa.
            </seg>
            <seg n="1d10d28d">
              Jag tycker att det är beklämmande. Jag tänker alldeles speciellt
              på att man i Norge har en annan lagstiftning. Den norska lagstiftningen
              säger att man inte på ett kränkande och sårande sätt får visa
              ringaktning för någon trosbekännelse. Det skulle kunna vara en
              modell att åtminstone överväga. Fungerar det i Norge, vårt broderland
              med samma demokrati och stora yttrandefrihet, skulle det väl i
              all sin dar kunna fungera också i Sverige.
            </seg>
          </u>
          <note type="speaker" n="ed4e2eae">
            Anf. 14 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-6" n="82e806d0">
            <seg n="137845fb">
              Fru talman! Jag är också troende, och jag är också mån om att
              kränkningar inte ska ske. Därmed inte sagt att jag anser att det
              ska vara straffrättsligt reglerat. Det finns en avvägning. Den
              avvägningen är gjord för att skydda människor. Bestämmelsen om
              hets mot folkgrupp skyddar just människor som tillhör en viss
              folkgrupp mot uttryck för hot eller missaktning på grund av deras
              trosbestämmelse.
            </seg>
            <seg n="eadc819c">
              Det är den avvägningen som görs, och den tycker jag är rätt.
              Man skulle naturligtvis i enskilda fall kunna önska att det just
              i den specifika situationen fanns en straffbestämmelse. Men så
              fungerar inte lagstiftningen. Då måste man göra den här avvägningen.
              Även om det finns enskilda fall där det vore önskvärt med en bestämmelse
              är det inte sammantaget så att fördelarna skulle uppväga nackdelarna,
              utan det är tvärtom.
            </seg>
            <seg n="7bb6f651">
              Jag vill också kommentera situationen i Norge. Det är riktigt
              att man har den här paragrafen i Norge. Men huruvida den fungerar
              eller inte blir närmast en akademisk fråga eftersom den inte har
              tillämpats sedan år 1933. Det är inte på något sätt så att den
              används i Norge. Det visar tvärtom att den inte är någonting som
              på något sätt är användbart.
            </seg>
            <seg n="2c4b2510">
              Det finns dessutom i Norge en pågående diskussion om att i stället
              göra som i Sverige, det vill säga att upphäva den bestämmelsen.
              Det tycker jag också vore klokt om man gjorde i Norge, särskilt
              som man inte använt den på över 70 år.
            </seg>
          </u>
          <note type="speaker" n="913bdc4d">
            Anf. 15 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-ca439b68672d933d-2" n="dba1a5ea">
            <seg n="e3a20f18">
              Fru talman! Jag börjar med att kommentera frågan om lagstiftningen
              används eller inte används. Jo, den används. Den användes nu i
              samband med Muhammedbilderna. Den användes inte så att någon blev
              dragen inför rätta, men den användes som ett signalsystem om att
              man inte får göra vad som helst.
            </seg>
            <seg n="e705325c">
              Vi har ett liknande exempel i lagstiftningen om aga här i Sverige.
              Vi är alla från höger till vänster i partierna överens om att
              vi ska ha en lagstiftning som är emot att man agar barn. Det är
              förbjudet att aga barn i Sverige. Mig veterligen har ingen blivit
              fälld enligt den lagen. Men signalverkan att vi inte slår våra
              barn är oerhört värdefull.
            </seg>
            <seg n="bc2940da">
              Det är kanske det som jag efterlyser. Det finns en bortre gräns.
              Jag vill inte se någon fälld för religionskränkning. Det är inte
              vad jag är ute efter. Jag vill att man ska besinna sig och tänka
              efter. När jag publicerar den här bilden av Muhammed, är detta
              verkligen rätt och riktigt? Skulle jag kunna ställas inför domstol?
              Jag skulle kanske bli friad, men likväl ställas inför domstol.
            </seg>
            <seg n="516e159f">
              Det handlar om att det är människor som blir kränkta. Så är det.
              Om jag angriper låt oss säga statsrådets politiska övertygelse
              utan att nämna statsrådet vid namn innebär det inte att jag kränker
              statsrådet. Om jag drar en politisk övertygelse i smutsen blir
              statsrådet kränkt och ledsen och svarar naturligtvis emot.
            </seg>
            <seg n="115739b5">
              Men de grupper vi nu talar om kan inte tala emot. De äger inte
              tillträde till medierna och en möjlighet att ställa sig upp i
              Sveriges riksdag på samma sätt som vi. De får helt enkelt knyta
              handen i byxfickan eller i extremfallen ta till våld och attentat.
            </seg>
            <seg n="140262f5">
              Jag tycker att det borde finnas bättre sätt att kunna föra en
              debatt. Också vårt signalsystem med laggivning borde fungera bättre
              så att man inte var hänvisad till detta.
            </seg>
          </u>
          <note type="speaker" n="0574d46a">
            Anf. 16 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-7" n="82e806d0">
            <seg n="a175bf6e">
              Fru talman! Det finns skydd för människorna. Det ska vi också
              se till att det finns i andra situationer. Det exempel som nu
              har tagits om bilderna visar faktiskt att det inte är straffbestämmelsen
              som är avgörande. Svenska medier har också avstått utan den här
              bestämmelsen.
            </seg>
            <seg n="d02fbc2a">
              Det har de gjort just för att de har följt principen: Vi trycker
              inte allt även om det inte är straffrättsligt förbjudet. Det visar
              att det inte är en fråga om det är straffrättsligt förbjudet eller
              inte. Vi ska värna den tryckfrihet och yttrandefrihet vi har.
            </seg>
            <seg n="85fe086a">
              Jag vill avslutningsvis säga att vi är helt överens om det lämpliga
              i att inte kränka andra människor på olika sätt även om det inte
              är straffrättsligt förbjudet. Där tror jag att vi har precis samma
              åsikt och kommer att ha även i framtiden.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="208d8793">
            6 § Svar på interpellation 2005/06:266 om integritet
          </note>
          <note type="speaker" n="fa1e7f07">
            Anf. 17 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-8" n="82e806d0">
            <seg n="4615b648">
              Fru talman! Alice Åström har frågat mig vilka åtgärder jag avser
              att vidta dels för att Integritetsskyddsutredningen ska få möjlighet
              att uttala sig om planerade integritetskränkande lagförslag, dels
              för att förbättra den parlamentariska kontrollen över hemliga
              tvångsmedel, dels för att personer som felaktigt utsatts för hemliga
              tvångsmedel ska få kännedom om detta.
            </seg>
            <seg n="8455be17">
              Jag vill inledningsvis framhålla att regeringen anser att det
              finns ett påtagligt behov av de regler som nu föreslås om till
              exempel hemlig rumsavlyssning och åtgärder för att förhindra vissa
              särskilt allvarliga brott. Vid denna bedömning, liksom i alla
              lagstiftningsärenden om straffprocessuella tvångsmedel, har en
              ingående avvägning gjorts mellan effektivitetsintressen och integritetsintressen.
              Det kan nämnas att tillämpningsområdena för dessa föreslagna åtgärder
              är snävt tilltagna, att beslut ska fattas av domstol och att enskildas
              integritetsintressen vid rättens prövning ska bevakas av ett offentligt
              ombud. Förfarandet i samband med sådana beslut ska således enligt
              förslagen innehålla flera väsentliga rättssäkerhetsgarantier.
            </seg>
            <seg n="45a581be">
              Integritetsskyddskommittén har bland annat fått i uppdrag att
              kartlägga och analysera lagstiftningen som rör den personliga
              integriteten och överväga om det vid sidan av befintlig lagstiftning
              behövs generellt tillämpliga bestämmelser till skydd för den personliga
              integriteten. Kommittén ska vidare analysera förhållandet mellan
              å ena sidan den totala verkan av befintliga tvångsmedel och övervakningsmetoder
              och å andra sidan skyddet för den personliga integriteten. Kommittén
              ska slutredovisa sitt arbete senast den 30 mars 2007, och jag
              välkomnar dess bedömning av hur integritetsintresset är beaktat
              i den samlade tvångsmedelslagstiftningen. Det ingår däremot inte
              i kommitténs uppdrag att uttala sig om pågående lagstiftningsärenden
              och inte heller att lämna förslag på varje särskilt område inom
              lagstiftningen.
            </seg>
            <seg n="8ccb26a8">
              Som nämnts i interpellationen har en utredare presenterat en
              promemoria med förslag till hur den parlamentariska kontrollen
              över användningen av hemliga tvångsmedel kan förstärkas. Regeringen
              avser att förstärka granskningen av användningen av hemliga tvångsmedel.
              Inom kort kommer regeringen att presentera sin uppfattning om
              hur den förstärkta granskningen bör utformas.
            </seg>
            <seg n="36136558">
              Jag anser att det finns goda skäl att införa en underrättelseskyldighet
              beträffande hemliga tvångsmedel. Det är enligt min mening rimligt
              att ytterligare förstärka skyddet för den som har varit föremål
              för ett integritetskränkande tvångsmedel genom att han eller hon
              om möjligt underrättas om det i efterhand. Regeringen avser att
              inom kort tillsätta en utredning med uppgift att lämna förslag
              på lagstiftning om underrättelseskyldighet vid användning av hemliga
              tvångsmedel.
            </seg>
          </u>
          <note type="speaker" n="28942cef">
            Anf. 18 ALICE ÅSTRÖM (v):
          </note>
          <u who="alice_astrom_5d697c" xml:id="i-646d846bf51feb1e-0" n="a53d6fdb">
            <seg n="0b42af57">
              Fru talman! Jag ska börja med att tacka justitieministern för
              svaret. Jag vill lite grann lyfta upp bakgrunden till den interpellationsdebatt
              vi har i dag.
            </seg>
            <seg n="8f6ee4e0">
              De senaste åren har en mängd olika förslag från Justitiedepartementet
              som påverkar den personliga integriteten och som förändrar relationen
              mellan staten och den enskilda individen lagts fram till riksdagen.
              De förslagen har aldrig granskats i en helhet. Det är ganska lätt
              att kunna motivera ett steg man tar med varje enskilt lagförslag.
              Men man har aldrig gjort en total bild över den sammanlagda integritetskränkning
              som enskilda individer blir utsatta för.
            </seg>
            <seg n="1e6d8718">
              Jag vill påminna justitieministern om, även om han inte var justitieminister
              då och var med, när diskussionen om buggning togs upp förra gången
              vid ett förslag till Lagrådet. Vid det tillfället pekade Lagrådet
              på att det fanns en brist i underlaget. Det fanns en brist när
              det gällde den personliga integriteten och behovsanalys, och det
              var inte tillräckligt rättssäkert.
            </seg>
            <seg n="1533518e">
              I det läget hade vi en ganska intensiv debatt här i riksdagen
              och kammaren. Vi drev över blockgränserna, och då framför allt
              Vänstern och Moderaterna, ganska starkt att vi skulle få en kommitté
              som skulle få till uppgift att granska just integritetsaspekten
              i ett helhetsperspektiv. Även Moderaterna sade vid det tillfället
              att de inte var beredda att gå med på att buggning infördes innan
              en helhetsbedömning hade gjorts.
            </seg>
            <seg n="4201fc6f">
              Den debatten och diskussionen var bakgrunden till att Integritetsskyddskommittén
              skulle tillsättas. Sedan tog det över två år innan det kom direktiv
              och ytterligare nästan ett år innan utredningen tillsattes. Nu
              arbetar utredningen och ska göra den helhetsbedömningen. I det
              läget väljer regeringen att lägga fram ett förslag till buggning
              som ska träda i kraft den 1 juli. Detta görs trots att det visat
              sig att Lagrådet framfört precis samma kritik som förra gången,
              nämligen att det inte finns någon behovsanalys, och när en behovsanalys
              saknas är det svårt att göra avvägningen om effektiviteten är
              proportionerlig.
            </seg>
            <seg n="1b7a983a">
              Lagrådet poängterar också att det vore rimligt att Integritetsskyddskommittén
              fick möjlighet att göra den avvägningen när det gäller ny lagstiftning.
              Vidare pekar Lagrådet på att det finns rättssäkerhetsbrister i
              förslaget. Man hänvisar till Europarådskonventionen och till grundlagen.
              Det finns en del ytterligare synpunkter, vilket kommer att tas
              upp av andra debattörer. Trots kritiken väljer alltså regeringen
              att till riksdagen lägga fram ett sådant förslag.
            </seg>
            <seg n="edff80ec">
              Även om kommittén inte har till uppgift att analysera varje ny
              lagstiftning var väl grundtanken ändå att få en helhetsbedömning
              vad gäller integritetskränkningar av enskilda individer, alltså
              att den skulle ligga till grund. Därför måste jag fråga justitieministern
              hur meningsfullt han anser ett sådant arbete vara om det under
              tiden som arbetet pågår ständigt läggs fram ny lagstiftning som
              tar ytterligare steg när det gäller att kränka den enskilda individens
              integritet.
            </seg>
          </u>
          <note type="speaker" n="0925fded">
            Anf. 19 ROLF OLSSON (v):
          </note>
          <u who="rolf_olsson_2d3bf9" xml:id="i-0242531c8599f583-0" n="a0cd83ae">
            <seg n="a1abf398">
              Fru talman! Under senare år har användandet av hemliga tvångsmedel,
              såsom hemlig teleavlyssning och hemlig tv-övervakning, ökat mycket
              kraftigt. Som alla vet pågår ett intensivt arbete för att utveckla
              nya tvångsmedel och nya möjligheter till övervakning. I dagarna
              fick vi höra talas om en uppgörelse mellan Folkpartiet och regeringen
              om att de nu var överens om att lägga fram förslag om buggning
              som ett nytt långtgående tvångsmedel. Efter en kraftig sågning
              av förslaget i Lagrådet, som föranledde regeringen och Folkpartiet
              att göra en del justeringar, tycks regeringen nu vara i färd med
              att lägga fram ett förslag trots att principiell kritik kvarstår.
            </seg>
            <seg n="613bd2e5">
              Det vi inte fått höra från vare sig regeringen eller Folkpartiet
              är vad som hänt med förslaget om preventiv tvångsmedelsanvändning,
              som Lagrådet också hade starka invändningar mot. Blir det alltför
              hårdsmält för regeringen och Folkpartiet att göra en överenskommelse
              också här, eller har vi att vänta ett konkret förslag?
            </seg>
            <seg n="8729c24f">
              Fru talman! Från Vänsterpartiet har vi under lång tid uttalat
              stark kritik mot ökad övervakning och ökad användning av hemliga
              tvångsmedel. Det finns många delar i den kritiken. Farorna för
              integritetskränkning är, som vi hört, en mycket viktig del. En
              annan, som också ingår i interpellationsfrågorna, är avsaknaden
              av parlamentarisk insyn och kontroll. Vi har från Vänsterpartiet
              under lång tid krävt att det ska inrättas ett parlamentariskt
              organ för att ingående kunna följa tvångsmedelsanvändningen. Det
              avslogs ett antal gånger i riksdagen, men till slut fick vi igenom
              en utredning som lade fram ett förslag om en tvångsmedelsnämnd.
              För oss är det av avgörande vikt att den blir ett oberoende och
              effektivt granskande organ. Vi är mycket angelägna om att nämnden
              blir brett sammansatt och speglar riksdagens sammansättning på
              ett helt annat sätt än till exempel Registernämnden, där enbart
              socialdemokrater och moderater får plats. Det är inte acceptabelt
              i detta sammanhang.
            </seg>
            <seg n="d9e68f03">
              Fru talman! Ett annat krav som Vänsterpartiet åtskilliga gånger
              fört fram är att det måste införas en underrättelseskyldighet
              från rättsväsendet till dem som utsatts för hemliga tvångsmedel.
              I dag får de som åtalas reda på att de utsatts, men i de fall
              där misstankarna inte bekräftats får personerna leva i ovisshet
              om vad de utsatts för. Det är självklart ett orimligt förhållande,
              och äntligen säger justitieministern i sitt svar att frågan ska
              utredas. För mig tycks det som något av en omvändelse under galgen.
              Vänsterpartiet har, som sagt, länge krävt detta och ständigt blivit
              nedröstade av bland andra socialdemokrater och folkpartister.
              Så sent som i förra veckan reserverade sig Vänsterpartiet i riksdagen,
              tillsammans med Centern och Miljöpartiet, för en utredning om
              underrättelseplikt, men folkpartister och socialdemokrater med
              flera röstade aktivt emot.
            </seg>
            <seg n="59a9147d">
              Sammantaget, fru talman, vill jag gärna höra justitieministern
              berätta om prioriteringarna inom detta område. För mig är det
              uppenbart att de repressiva förslagen om ökad kontroll och nya
              tvångsmedel är högst prioriterade medan konkreta förslag om parlamentarisk
              kontroll och underrättelseskyldighet kommer långt efter, om de
              alls kommer. Vi är, som sagt, något luttrade efter alla avslag
              i riksdagen.
            </seg>
          </u>
          <note type="speaker" n="6f8268d7">
            Anf. 20 MARIAM OSMAN SHERIFAY (s):
          </note>
          <u who="unknown" xml:id="i-5f047de4ea2a96d3-9" n="903171af">
            <seg n="54b82834">
              Fru talman! Jag vill tacka Alice Åström för att hon tar upp en
              viktig fråga till debatt.
            </seg>
            <seg n="68f05ca9">
              Jag känner stort obehag och stor oro inför användningen av buggning
              och preventiva tvångsmedel i jakten på misstänkta terrorister.
              Jag läste en kommentar av säpochefen Klas Bergenstrand i en våra
              tidskrifter. Där skriver han att det finns extrema muslimska grupper
              i Sverige och att det är Säpos uppgift att kartlägga den verksamheten
              för att förhindra brott både i Sverige och i andra länder. Därför
              vill Säpo utöka sin hemliga övervakning bland annat genom buggning
              och genom rätten att öppna postförsändelser till en viss person
              eller till en viss adress. Klas Bergenstrand påpekar också att
              Säpo inte vet precis vilka åtgärder de tänker vidta.
            </seg>
            <seg n="7be5bc59">
              Jag har den bestämda uppfattningen att terrorismen måste bekämpas,
              men det är också min bestämda uppfattning att de mänskliga rättigheterna
              aldrig får kränkas, inte ens i jakten på misstänkta terrorister
              eller i krigstid.
            </seg>
            <seg n="cbbd7e35">
              Fru talman! Vi lever i en tid när muslimerna blivit de onda och
              därför måste bekämpas med alla krafter. Många muslimer känner
              sig i dag utpekade och övervakade, för vem vet vem som är terrorist?
              Problemet är att Säpo inte letar efter möjliga terrorister, utan
              de letar efter muslimska terrorister. Detta påverkar varje muslim
              i hans och hennes vardag. Vilka kommer att bli särskilt utsatta
              i jakten på muslimska terrorister? Är det Muhammad, Hassan, Ahmad,
              Amina eller Khadija? Vilken profil gäller? Är det skägg och huvudduk?
            </seg>
            <seg n="3beb754f">
              I vilken del av världen kommer man att kunna känna att där finns
              en frizon? Ingår även jag i profilen på grund av min bakgrund,
              för att jag härstammar någon annanstans ifrån? Vilka frizoner
              kommer det att finnas kvar? Moskéer? Kyrkor? Synagogor? Vilka
              andra religiösa platser? Jag vill gärna ha svar på detta.
            </seg>
          </u>
          <note type="speaker" n="69ea5747">
            Anf. 21 MATS EINARSSON (v):
          </note>
          <u who="mats_einarsson_087a77" xml:id="i-9dab3c7341e1563b-0" n="8c6d5df8">
            <seg n="92d6b581">
              Fru talman! Varje samhälle måste ha möjlighet att använda tvångsmedel
              mot människor för att kunna utreda och beivra brott. Sådana tvångsmedel
              innebär definitionsmässigt en inskränkning i grundläggande fri-
              och rättigheter, rättigheter som i sin tur är grundläggande för
              demokratin i vårt samhälle. Därför måste inskränkningarna inskränkas.
              Därför måste såväl lagstiftningen som de medel som lagstiftningen
              tillhandahåller omgärdas av de strängaste restriktioner.
            </seg>
            <seg n="0776f764">
              Det ska vara så svårt som möjligt för en justitieminister, en
              regering och en riksdagsmajoritet att driva igenom integritetskränkande
              lagstiftning med populistiska argument om att det är brottsoffrets
              integritet som är det viktiga, att det gäller den som har rent
              mjöl i påsen och så vidare.
            </seg>
            <seg n="95a5afc2">
              De viktigaste restriktionerna har vi i våra egna grundlagar,
              i tryckfrihetsförordningen, YGL och regeringsformen särskilt första
              och andra kapitlet. Dessutom har vi Europakonventionen till skydd
              för de mänskliga rättigheterna och grundläggande friheterna. Artikel
              8, punkt 2 säger: Offentlig myndighet får inte inskränka åtnjutande
              av denna rättighet alltså rätten till privat- och familjeliv etcetera
              annat än med stöd av lag och om det i ett demokratiskt samhälle
              är nödvändigt med hänsyn till statens säkerhet, den allmänna säkerheten,
              landets ekonomiska välstånd eller till förebyggande av oordning
              eller brott eller till skydd för hälsa eller moral eller för andra
              personers fri- och rättigheter. Nyckelordet är nödvändigt.
            </seg>
            <seg n="d730fef0">
              Nu ser vi i fråga efter fråga hur regeringen i något slags ambition
              att inte framstå som mjuk vad vet jag i kriget mot terrorismen
              blundar för de här komplikationerna. Det gäller komplikationen
              att vi alltid måste se hur vi kan avväga behovet av tvångsmedel
              mot personlig integritet och människors tillgång till effektiva
              rättsmedel.
            </seg>
            <seg n="bbf846de">
              Vi ska inte ha lagar och rättsmedel som är anpassade efter den
              nuvarande justitieministern eller den nuvarande riksdagsmajoriteten.
              Vi ska ha lagar och tvångsmedel som vi är beredda att sätta i
              händerna på den värsta tänkbara justitieminister i den mörkaste
              av tider. Det är med den utgångspunkten som restriktionerna i
              bland annat Europakonventionen är skrivna.
            </seg>
            <seg n="fb1e2a9c">
              Nu går justitieministern i armkrok med svenskt folkparti, före
              detta liberalerna. Det är, fru talman, ingen vacker syn. Trots
              ihärdiga varningar från JO, advokatsamfund, journalistförbund,
              tidningsutgivare, religiösa samfund och lagråd går nu justitieministern
              ut i det rättspolitiska träsket. Nu står han till knäna i gyttjan,
              men deklarerar glatt: Jag ser inga problem. Här är torrt och fint!
            </seg>
            <seg n="b5ad0af7">
              Jag skulle vilja använda det här tillfället till att vädja till
              justitieministern att komma upp på torra land så att regeringen
              får fast rättspolitisk mark under fötterna igen. Det har vi inte
              i dag.
            </seg>
            <seg n="449a3710">
              Det finns ytterligare en restriktion som jag hoppas att vi ska
              slippa använda. Det är den möjlighet till minoritetsbordläggning
              som finns i regeringsformen. Det är 2 kap. 12 §, om jag kommer
              ihåg rätt. Med dess hjälp kan en minoritet på en sjättedel av
              riksdagens ledamöter bordlägga lagförslag som innebär ingrepp
              i dessa friheter. Jag hoppas att vi slipper använda den paragrafen,
              för den är ett slags ingrepp i majoritetens rätt att besluta.
              Men den finns där av ett skäl. Jag skulle inte vilja att det skälet
              gjorde det nödvändigt för oss att försöka använda den möjligheten
              till bordläggning.
            </seg>
          </u>
          <note type="speaker" n="4b92c794">
            Anf. 22 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-75d97cbc451c9e24-0" n="93211be1">
            <seg n="ebfcd9b3">
              Fru talman! Det har yttrats och lyfts fram många tunga och viktiga
              frågor som har en vid spännvidd över det hela. Jag tänkte vara
              lite mer konkret i min frågeställning till ministern.
            </seg>
            <seg n="150db956">
              Det handlar om den årliga skrivelsen som, hur bristfällig den
              än är, ger en viss offentlighet när man lämnar redovisningen till
              riksdagen och vi får en debatt. Det tycker jag känns viktigt.
              Jag kan förstå att den redovisningen inte kommer att ske i fortsättningen
              när tvångsmedelsnämnden, tillsatt av regeringen, kommer att syna
              de hemliga tvångsmedlen. Jag skulle vilja ha ett konkret svar
              på hur vi skulle kunna lyfta upp och få offentlighet för användandet
              av de hemliga tvångsmedlen.
            </seg>
            <seg n="a9d5f888">
              Det gäller också det som Rolf Olsson berörde angående möjligheten
              till kränkningsersättning. Justitieministern tog ju också själv
              upp det lite grann. Det skulle röra drygt hälften av fallen som
              skulle ha möjligheter att kunna ställa sådana krav. Det är inte
              i alla fall som de hemliga tvångsmedlen kommer till offentlighet
              genom rättegång.
            </seg>
            <seg n="de921117">
              Det betyder helt enkelt att det skulle finnas ett stort behov
              av ekonomiskt tillskott för att kunna klara av detta. Jag undrar
              om ministern har funderat lite grann på det.
            </seg>
            <seg n="e492b94c">
              Till sist har jag lite att säga angående Integritetsskyddskommitténs
              verksamhet. Lagrådet menade att det i Integritetsskyddskommitténs
              uppdrag otvetydigt ingår att kontrollera om tvångsmedlen av den
              typ som nu föreslås det här gäller alltså buggningen lever upp
              till det integritetsskydd som kan krävas. Lagrådet anser att det
              finns fog för att en granskning av kommittén bör ske innan slutgiltig
              ställning tas till lagstiftningen om buggning. Man kan annars
              befara att den lagstiftning som nu föreslås kan behöva ändras
              efter en kort tid som en följd av kommitténs arbete. Jag skulle
              vilja höra ministerns kommentar till Lagrådets yttrande i det
              fallet.
            </seg>
          </u>
          <note type="speaker" n="55dc5954">
            Anf. 23 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-7526c798b204fc1d-0" n="8a1b698c">
            <seg n="bf2630fd">
              Fru talman! Jag vill börja med att ansluta mig till kritikerkören
              över regeringens politik på det här området. Som det ser ut nu
              kommer väl Thomas Bodström att få en plats i historieböckerna
              och bli ihågkommen som den minister som inte drog sig för att
              genomdriva förslag som innebar stora inskränkningar i den personliga
              integriteten och i värnandet av privatlivet.
            </seg>
            <seg n="ffde54e6">
              Jag instämmer också i de invändningar och frågeställningar som
              har kommit fram hitintills i interpellationsdebatten. När det
              gäller sakfrågan som står på dagordningen i dag, buggningen, har
              ju inte regeringen lyckats övertyga om att behovet finns av att
              införa en åtgärd som innebär ett sådant stort intrång. Inte heller
              verkar det finnas intresse för regeringen av att lyssna till kritik
              från lagråd och andra när det gäller rättssäkerhet, integritet
              och även de oklarheter som finns när det gäller rättssäkerhet
              och integritet. Det gäller också de oklarheter som finns vad gäller
              gränsdragningar gentemot yttrandefrihet och meddelarskydd. Som
              grädde på moset är man inte ens beredd att avvakta och låta Integritetsskyddskommittén
              säga sitt.
            </seg>
            <seg n="fbfe319d">
              Jag menar att regeringens politik på området är mycket problematisk
              ur demokratisynpunkt. Tyvärr är handlingskraften betydligt större
              när det gäller inskränkningar av fri- och rättigheter än när det
              gäller att försvara och utveckla fri- och rättigheter. Det är
              det perspektivet som jag vill lyfta in i debatten. Det speglar
              på ett så tydligt sätt regeringens agenda när det gäller frågor
              om fri- och rättigheter och om hur regeringen ser på hur samhället
              ska förhålla sig till det som vi som medborgare yttrar i olika
              sammanhang.
            </seg>
            <seg n="dd005d0d">
              Om man inte har bevisat nödvändigheten av att göra de här stora
              inskränkningarna kan man dagligen se att det finns behov av att
              gå den motsatta vägen. Jag vill lyfta fram tre exempel för att
              belysa regeringens politik.
            </seg>
            <seg n="30addf37">
              I dag har vi ett grundlagsskydd när det gäller yttrande- och
              meddelarfrihet för anställda och andra i offentlig verksamhet.
              Där vet vi att det brister i tillämpning. Vi vet att människor
              inte vågar prata med medierna. Vi vet att det förekommer att anställda
              får skriva på olika former av tysthetslöften, helt i strid med
              grundlagen. Det här har vi påtalat för regeringen och försökt
              förmå Bodström och regeringen att vidta åtgärder, att utbilda
              i de här frågorna och att säkerställa att grundlagen faktiskt
              följs. Vi har inte fått någon respons.
            </seg>
            <seg n="659100b5">
              I dag har vi en lagstiftning som säger att i en offentlig verksamhet
              som flyttas över och läggs ut på entreprenad byts rätten till
              yttrandefrihet och meddelarskydd ut och ersätts med lojalitetsplikt
              gentemot arbetsgivaren. Vi har envetet legat på regeringen för
              att de anställda i entreprenadverksamhet ska omfattas av samma
              rättigheter som de offentliganställda. Vad svarar då regeringen
              Bodström? Nej, det är för tekniskt. Det är för komplicerat. Olika
              intressen står emot varandra. Man tar inte i frågan.
            </seg>
            <seg n="b6c3d6a8">
              Det finns flera andra sådana frågor. Mönstret är detsamma. När
              det gäller förändringar som försvarar eller utvidgar rättigheter
              är det ett hinder. Då är det tekniskt komplicerat, och olika intressen
              står mot varandra. Man ska ta olika hänsyn. Men när det gäller
              att företräda intressen åt det andra hållet, som inkräktar på
              fri- och rättigheter, är det inte fråga om att det är tekniskt
              komplicerat eller att man ska lyssna. Då är det handling som gäller.
            </seg>
            <seg n="67b59348">
              Min fråga till Thomas Bodström i den här interpellationsdebatten
              är: Hur tänker sig regeringen bokslutet för den här mandatperioden?
              Är bokslutet det att regeringen under mandatperioden endast visar
              upp en räcka repressiva åtgärder som inkräktar på den personliga
              integriteten? Eller kan regeringen tänka sig att ansluta sig till
              Vänsterpartiets uppfattning och agera för att utvidga yttrandefriheten
              och meddelarskyddet? Jag menar att det är en fullt relevant fråga
              i sammanhanget.
            </seg>
          </u>
          <note type="speaker" n="1a0e6140">
            Anf. 24 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-10" n="82e806d0">
            <seg n="54480abc">
              Fru talman! Det var väldigt intressanta synpunkter. Många kloka
              saker sägs. Bland annat hävdar man att integriteten kommer att
              kränkas, och det får bara användas för dem som är misstänkta för
              grova brott. Jag tror att det är riktigt. Det kommer att innebära
              att de påverkas på olika sätt, även deras personliga integritet.
              Framför allt kommer det att innebära att deras personliga integritet
              blir ordentligt kringskuren när de hamnar i fängelse. Men de kommer
              sannolikt, på samma sätt som sker i Danmark och andra länder,
              att på olika sätt få sin verksamhet kraftigt försvårad. Jag tror
              att det är alldeles riktigt.
            </seg>
            <seg n="2b1542a2">
              De personer som begår de här grova brotten kommer inte att ha
              lika stor integritet, frihet och personligt rörelseutrymme i framtiden,
              och det innebär också att deras verksamhet kommer att påverkas.
            </seg>
            <seg n="2f072259">
              Vad är det då för verksamhet vi talar om? Jo, det är människor
              som hänsynslöst inte drar sig för att döda eller allvarligt skada
              fullständigt oskyldiga människor i till exempel terroristattacker.
              Vi talar om människor som för att tjäna pengar inte tvekar att
              utnyttja fattiga flickor från öst på svenska bordeller. Vi talar
              om människor som av samma kommersiella intressen inte tvekar att
              tjäna pengar därför att vilsna ungdomar börjat använda narkotika.
            </seg>
            <seg n="de17612e">
              Just av den anledningen att de här personerna får sin frihet
              och integritet kränkt, på det sättet att de inte bara blir avlyssnade
              utan också blir stoppade i sin verksamhet, kommer andra människors
              integritet att påverkas i positiv riktning. Det är just de människor
              som vi har talat om, de som har haft oturen att befinna sig på
              fel plats vid fel tidpunkt just därför att några personer till
              exempel vill spränga en bomb eller de flickor som utnyttjas. Deras
              integritet stärks. Det är samma sak som jag sade om ungdomarna:
              Deras integritet stärks.
            </seg>
            <seg n="3adc2693">
              Det är just här vi måste hitta rätt avvägning. Vi ska inte kränka
              någon rättssäkerhet eller liknande, men vi ska vara medvetna om
              att det är en avvägning. Och vi ska vara medvetna om att när vi
              diskuterar den här frågan om personlig integritet kan vi inte
              blunda för den ena sidan, utan vi måste hela tiden vara medvetna
              om att det är två sidor. Det är de som begår brotten och deras
              integritet, och det är de som utsätts för brott. Om man påverkar
              den ena sidan kommer det direkt att påverka också den andra sidan.
            </seg>
            <seg n="7c58e256">
              På samma sätt som jag ger er rätt i att det naturligtvis kommer
              att påverka de personer som begår grova brott, deras frihet och
              deras integritet, tror jag att vi alla kan vara överens om att
              det också kommer att påverka den andra gruppen, nämligen de människor
              som utsätts för brott, och deras integritet kommer att stärkas.
            </seg>
            <seg n="d39c1d2c">
              Om det inte vore på det sättet vore det inte något ingrepp alls
              för de personer som begår de grova brotten. Då vore det helt ofarligt.
              Just er argumentation talar för att vi stärker den personliga
              integriteten för dem som annars utsätts för brott.
            </seg>
            <seg n="85b869c1">
              Det är just den här avvägningen som är så viktig. Det är därför
              den här diskussionen är så viktig. Sedan får inte det här, som
              mycket riktigt sägs, missbrukas så att det används i felaktigt
              syfte gentemot vissa personer. Jag tror att vi är helt överens
              om att vi tillsammans kan se till att på alla sätt ge ett skydd
              åt de människor som inte ska utsättas för detta. Det är därför
              vi har så skarpa gränser för när det här får användas. Det är
              därför vi har så skarpa gränser för överskottsinformation.
            </seg>
            <seg n="575404d7">
              Jag välkomnar den här integritetsdebatten, därför att det är
              viktigt att se hur detta påverkar människors integritet. Då kan
              vi inte isolera debatten till ett litet antal som begår grova
              brott.
            </seg>
          </u>
          <note type="speaker" n="3eaccd3a">
            Anf. 25 ALICE ÅSTRÖM (v):
          </note>
          <u who="alice_astrom_5d697c" xml:id="i-646d846bf51feb1e-1" n="a53d6fdb">
            <seg n="2f8342f1">
              Fru talman! Justitieministern höll här ett brandtal för brottsoffrens
              integritet och sade att vi verkligen ska inskränka brottslingarnas
              personliga integritet, att det också är en målsättning för att
              man förändrar balansen och att det är viktigt att man har den
              här avvägningen mellan eventuella brottsoffers integritet och
              brottslingarnas personliga integritet.
            </seg>
            <seg n="c8bfba2b">
              Om den avvägningen verkligen vore så viktig som Thomas Bodström
              framhöll i talarstolen borde det också i rimlighetens namn ha
              varit viktigt att se till att Integritetskommittén fick möjlighet
              att granska om avvägningen är riktigt gjord och hur man gör avvägningen.
              Om det vore så viktigt som justitieministern säger borde man inte
              för andra gången när man lägger fram ett buggningsförslag till
              Lagrådet få exakt samma kritik, för att man i förslaget inte har
              kunnat påvisa behovet och effektiviteten. Tyvärr motsäger justitieministern
              sig själv.
            </seg>
            <seg n="5f35a5e1">
              Det är oerhört viktigt att den här avvägningen görs, men så länge
              regeringen inte kan presentera det mer än i allmänna ordalag,
              om den ökade brottsligheten och den ökade terrorismen, och inte
              kan vederlägga effektiviteten i de åtgärder man vidtar och balansen
              mellan den personliga integriteten och effektiviteten är det heller
              inte rimligt att man genomför förslagen.
            </seg>
            <seg n="21a91dc4">
              Jag har då en fråga till justitieministern. Det låter som att
              det är fullständigt omöjligt att nu bekämpa brottsligheten om
              man inte inför det här. Hur ser skillnaden ut i uppklaringsprocent
              mellan till exempel Sverige och Danmark? Hur ser uppklaringsprocenten
              ut när det gäller den grova brottsligheten? Har man kunnat minska
              den grova brottsligheten i de länder där man har infört den här
              metoden på ett sådant sätt att det har stärkt den personliga integriteten
              för övriga i samhället?
            </seg>
            <seg n="a4ab7577">
              Det finns inget sådant underlag, och det finns ingen sådan statistik.
              Det gör att det är ännu större anledning att föra den här debatten.
            </seg>
            <seg n="b5a51bb6">
              Det borde vara viktigt även för justitieministern att Justitieombudsmannen
              påpekar att det vore rimligt att man är något försiktig och att
              man verkligen gör de här avvägningarna noga. Det borde vara rimligt
              att justitieministern också lyssnade på Advokatsamfundet, Journalistförbundet
              och Lagrådet. Det är väldigt många som har kritik mot hur det
              här utformas och hur de här avvägningarna görs. Men uppenbarligen
              är justitieministern inte beredd att lyssna på den kritik som
              finns. Jag hoppas ändå att denna debatt kan bidra till någonting.
            </seg>
            <seg n="92bff19e">
              Jag har också en rent konkret fråga till justitieministern, och
              den har varit uppe i debatten. Tidigare var Läkarförbundet emot,
              eftersom man skulle få bugga läkarmottagningar och så vidare.
              Nu har man tydligen kommit överens om att man ska undanta dem,
              medan man fortfarande håller öppet för tidningsredaktioner och
              tv-redaktioner. Argumentet har varit att brottslingar inte ska
              kunna starta en tidning, och därför är man beredd att öppna för
              att även kunna bugga där. Vilka garantier har justitieministern
              för att ett mc-gäng inte öppnar en läkarmottagning och på så sätt
              kan undkomma detta? Det är den typen av argument som justitieministern
              använder.
            </seg>
            <seg n="41fea70b">
              Varför kan inte justitieministern låta det här bli grundligt
              utrett, så att alla olika synpunkter får komma fram?
            </seg>
          </u>
          <note type="speaker" n="5dc455e8">
            Anf. 26 ROLF OLSSON (v):
          </note>
          <u who="rolf_olsson_2d3bf9" xml:id="i-0242531c8599f583-1" n="a0cd83ae">
            <seg n="a9c95e1a">
              Fru talman! Jag lyssnade självklart på justitieministerns inlägg,
              och jag kunde inte höra så mycket om de prioriteringar jag efterlyste
              mellan å ena sidan de repressiva förslagen och å andra sidan integritetshänsyn,
              rättssäkerhet och så vidare.
            </seg>
            <seg n="73ad96f0">
              Om det hade varit så att vi nu uppfinner tvångsmedel, som justitieministern
              sade, som träffsäkert kränker integriteten bara för de grova brottslingarna
              hade det varit ganska enkelt. Men justitieministern har inte lyckats
              övertyga oss som sitter här i dag om att det blir fallet. Lagrådet
              har inte varit övertygat, och inte heller JO, enligt vad vi kan
              läsa på TT i dag. Kritiken kvarstår.
            </seg>
            <seg n="456a3732">
              Jag undrar: Var finns balansen?
            </seg>
            <seg n="a5446a2e">
              Vi har förslag om buggning. Vi har preventiva tvångsmedel. Vi
              har datalagring. Vi har samarbete mellan militär och polis. Vi
              har förslag på gång om skyddsidentiteter. Där måste man alltså
              fråga sig: Var finns balansen? Var finns prioriteringen? Vad är
              det för ett samhälle vi bygger?
            </seg>
            <seg n="f0194c36">
              Varför ska integritetshänsyn, rättssäkerhet för den enskilde
              som blir utsatt och parlamentarisk kontroll konsekvent komma på
              efterkälken? Varför är det så rasande bråttom med de repressiva
              förslagen? Varför måste förslagen om integritet, rättssäkerhet
              och parlamentarisk kontroll vänta, om de nu blir av?
            </seg>
            <seg n="746fa3f1">
              Det finns, som alla vet, en lång och mörk historia i det här
              landet av registrering och övervakning. Många tusen oskyldiga
              drabbades genom årtionden. Det har vi kunnat läsa bland annat
              i Säkerhetstjänstkommissionens rapporter. Det får inte hända igen.
              Integritet, rättssäkerhet och parlamentarisk kontroll är oumbärliga.
              De utgör grundstenar i ett demokratiskt samhällsbygge. Det vore
              av värde om justitieministern ville kommentera prioriteringen.
            </seg>
          </u>
          <note type="speaker" n="f9e56702">
            Anf. 27 MARIAM OSMAN SHERIFAY (s):
          </note>
          <u who="unknown" xml:id="i-5f047de4ea2a96d3-11" n="903171af">
            <seg n="e7ff0c16">
              Fru talman! Jag tar avstånd varje gång det sker ett bombattentat
              eller turistattentat i islams namn. Det är inte så att jag hejar
              på människor som vill spränga en bomb där det finns oskyldiga
              som dödas. Min rädsla gäller hur detta kommer att missbrukas,
              hur detta kommer att drabba många människor i dag i vårt land
              som utsätts för diskriminering på olika sätt, på arbetsmarknaden,
              bostadsmarknaden eller krogar listan kan jag göra väldigt lång
              i mötet med olika myndigheter, i skolan, hos socialtjänsten.
            </seg>
            <seg n="c8749d51">
              Jag befarar att svenska muslimers ställning i vårt land ska försvagas
              ännu mer. Det här förslaget kommer verkligen att isolera dem.
              Det kommer verkligen att få dem att känna sig mer otrygga. Fler
              kommer att välja ett liv i utanförskap frivilligt.
            </seg>
            <seg n="a0d49c35">
              Vart tog min socialdemokratiska vision vägen om ett öppet samhälle
              för alla? Den riskerar att förbli en vision. Låt inte rädsla styra
              våra liv och forma vårt samhälle!
            </seg>
          </u>
          <note type="speaker" n="db8669e9">
            Anf. 28 MATS EINARSSON (v):
          </note>
          <u who="mats_einarsson_087a77" xml:id="i-9dab3c7341e1563b-1" n="8c6d5df8">
            <seg n="80a7ced2">
              Fru talman! Justitieministern säger ungefär så här: Det är ju
              bara integriteten för grova brottslingar, mördare och terrorister
              som kommer att inskränkas. Därigenom kan andra människors integritet
              utvecklas positivt.
            </seg>
            <seg n="9cb116d6">
              Det var just den typen av argumentation som vi inte kan lägga
              till grund för lagstiftning på det här området. Det är just därför
              vi har dessa restriktioner i grundlag och Europakonventionen,
              för att undvika att bygga vår lagstiftning på den typen av argumentation.
              Med den typen av argument kan du nämligen motivera vad som helst.
              Det är så man motiverar dödsstraffet. Det är så man motiverar
              förslag om att tillåta tortyr i USA, exakt med den typen av argumentation.
              Justitieministern är självfallet inte för dödsstraff eller tortyr,
              men den typen av argumentation kan vi inte tillåta oss att bygga
              lagstiftning på. Därför finns de restriktioner som tvingar oss,
              här i riksdagen och i regeringen, att göra avvägningarna mot de
              grundläggande fri- och rättigheterna, mot vikten av personlig
              integritet.
            </seg>
            <seg n="f47eec95">
              Regeringen har inte gjort den avvägningen, påstår jag. Man har
              inte visat att de föreslagna medlen är effektiva, man har inte
              visat att det inte finns andra medel, man har inte visat att de
              är proportionerliga, och man har definitivt inte visat att de
              är nödvändiga. De ska vara nödvändiga för att kunna införas.
            </seg>
            <seg n="a7ad755c">
              Slutligen har jag en annan anmärkning. Jag sitter i Grundlagsutredningen.
              Ett av våra uppdrag är att se över möjligheten eller behovet av
              en författningsdomstol, en konstitutionsdomstol. Socialdemokraterna
              och Vänsterpartiet har varit och är motståndare till en sådan
              modell med mycket goda skäl. Men jag undrar hur lätt det kommer
              att vara för mig, Göran Magnusson, Marita Ulvskog och andra som
              har den uppfattningen i Grundlagsutredningen att vidhålla uppfattningen
              att vi inte behöver någon författningsdomstol om regeringen tar
              så lätt på de här frågorna.
            </seg>
          </u>
          <note type="speaker" n="74243b34">
            Anf. 29 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-75d97cbc451c9e24-1" n="93211be1">
            <seg n="722706ce">
              Fru talman! Jag är inte jurist till professionen. Jag är kulturvetare,
              och jag fungerar som lärare. Jag har studerat vad som inträffar
              när man ökar kontrollen i en vanlig skolklass. Vi håller på att
              öka kontrollen och övervakningen i samhället totalt. Människor
              som är övervakade, vare sig de är skyldiga eller oskyldiga, börjar
              dölja sig, och det värsta av allt oskyldiga och osäkra människor.
              De börjar gömma saker, därför att de trots allt någonstans har
              känslan av det viktiga i att ha det personligt, i att ha den integritet
              som är ett individuellt begrepp för många och fungerar på så många
              olika sätt.
            </seg>
            <seg n="d60bfd41">
              Vi värnar om ett öppet demokratiskt samhälle där det fria ordet
              kan fungera, där man vågar kritisera och där man vågar lägga fram
              synpunkter som kanske kan vara mycket kontroversiella eller subversiva.
              Med en ökad övervakning ser jag att vi skapar ett samhälle med
              rädda människor, med människor som gömmer saker. Jag vill inte
              vara med och skapa ett sådant samhälle. Jag tror att det som motvikt
              mot hela den repressiva lagkanonad som vi har sett de senaste
              åren är mycket viktigt att vi slår fast en gräns för människans
              integritet inom vilken man kan känna sig säker och trygg.
            </seg>
            <seg n="6fd70692">
              Det här var, fru talman, en något filosofisk utläggning, men
              likafullt är det de tankarna som styr och formar det samhälle
              som vi vill ha och leva i. Många andra detaljer kan vi ändra på,
              men människors känslor inför ett samhälle är lite svårare.
            </seg>
          </u>
          <note type="speaker" n="4c56e3bf">
            Anf. 30 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-7526c798b204fc1d-1" n="8a1b698c">
            <seg n="1b7e5d3f">
              Fru talman! Justitieministern säger att han välkomnar integritetsdebatten
              samtidigt som han inte går in i den, samtidigt som han ställer
              sig utanför den. I stället får vi en svepande argumentering om
              varför man behöver göra de här inskränkningarna. Med samma logik
              som justitieministern motiverade detta med i sitt förra inlägg
              skulle man kunna motivera vilket tvångsmedel som helst. Med den
              logiken kan man motivera vilken omfattning som helst, för det
              säger ingenting om effekterna eller om den viktiga balans vi har
              pratat om. Självklart måste man vid varje enskilt fall där man
              funderar på att införa tvångsmedel kunna övertyga om att man behöver
              göra just den åtgärden och de inskränkningarna. Regeringen har
              inte lyckats med det.
            </seg>
            <seg n="8a6bc990">
              Rolf Olsson hade en fråga om prioritering. Den fick han inte
              svar på. Jag hade också en fråga som handlade om balansering när
              det gäller att inskränka fri- och rättigheter å ena sidan och
              att stärka och vidga fri- och rättigheter å andra sidan. Vi får
              inget svar.
            </seg>
            <seg n="3725ed67">
              Jag tycker att det sades på ett väldigt bra sätt av flera av
              mina meddebattörer här: Låt inte människors rädsla styra politiken,
              utan låt öppenhet, demokrati och grundläggande fri- och rättigheter
              styra politiken!
            </seg>
          </u>
          <note type="speaker" n="940b95cf">
            Anf. 31 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-12" n="82e806d0">
            <seg n="38b734d3">
              Fru talman! Integriteten påverkas. Rättssäkerheten påverkas också.
              Den stärks. Det handlar inte bara om att man får fram bevis mot
              personer som är skyldiga. Personer kommer också att kunna konstateras
              oskyldiga på ett tidigare stadium. Vi stärker alltså även rättssäkerheten
              med att få fram ännu fler bevis i brottsutredningarna.
            </seg>
            <seg n="f80e4ca6">
              Det talas om behovet, om det verkligen behövs i till exempel
              terroristbekämpningen. Det har hänt en del sedan Lagrådet år 2000
              sade att det nog inte finns någon överhängande risk. Även om det
              här inte i första hand är till för att bekämpa terrorismen det
              är det inte; vi har trots allt inte den situationen i Sverige
              ska det förstås också kunna användas, liksom i andra länder. Jag
              tror att alla de anhöriga till dem som dödades i Madrid 2004 eller
              London 2005 är levande bevis på att det trots allt finns en risk.
            </seg>
            <seg n="c1ac1e67">
              Men jag tror att det finns ännu tydligare för dem som i Sverige
              har drabbats av utpressning av personer som ägnar sig åt grov
              organiserad brottslighet. De skulle var och en kunna berätta vad
              det skulle innebära för dem att slippa det lidandet.
            </seg>
            <seg n="8c838bff">
              Jag tror också att vi ska beakta lite hur det kommer sig att
              personer som begår grova brott flyttar från Danmark till Sverige.
              Alice Åström tog upp den liknelsen. Är det en utveckling som vi
              vill ha? Nej, det är det inte, utan vi ska fortsätta med den här
              avvägningen. Mats Einarsson for i väg lite med dödsstraff och
              tortyr och sade att man inte kan använda den här integritetsavvägningen
              för i så fall har man indirekt, även om man inte är för det, kunnat
              ge legitimitet åt sådant. Nej, vi ska inte införa tortyr och dödsstraff.
              Det tycker ingen. Men vi ska fortsätta att ha en intresseavvägning.
            </seg>
            <seg n="f301ccc9">
              Om vi inte har det, Mats Einarsson, bör vi omedelbart avskaffa
              telefonavlyssning, för det är också en avvägning. Då ska vi omedelbart
              se till att polisen inte får ta DNA-prov, för det är också en
              avvägning. Då ska vi omedelbart se till att fingeravtryck inte
              får tas, för det är också en integritetskränkning.
            </seg>
            <seg n="1a50574f">
              Det är ingen som ifrågasätter de sakerna. Vi ska dock vara medvetna
              om att det är just den intresseavvägningen vi gör. Vi ska inte
              tillåta de saker som diskuterades här tidigare. Däremot ska vi
              tillåta polisen att använda buggning på samma sätt som i nästan
              alla övriga europeiska länder.
            </seg>
            <seg n="e10eaec1">
              Man talar om Europakonventionen. Jag tycker faktiskt inte att
              Danmark, Norge och Finland är länder som utmärker sig genom att
              bryta mot Europakonventionen. Inget land i Europa skulle över
              huvud taget vid ett enda tillfälle ha fällts för att man använder
              buggning.
            </seg>
            <seg n="44a4e861">
              Vi ska ligga i samma linje som de övriga nordiska länderna. Vi
              ska fortsätta att bedriva detta arbete med respekt för den personliga
              integriteten och rättssäkerheten. Vi ska se till att vi kan bekämpa
              den grova organiserade brottsligheten samtidigt som vi stärker
              integriteten.
            </seg>
            <seg n="0c8f3fc9">
              Men vi ska inte stanna upp på det ena området. Skulle vi stanna
              upp exempelvis med brottsbekämpningen därför att vi hela tiden
              arbetade för att stärka den personliga integriteten och rättssäkerheten
              skulle vi inte kunna se till att polis och åklagare fick ett enda
              redskap till. Vi arbetar tillsammans med dessa saker. Detta innebär
              inte att vi ska stanna upp med den andra sidan, utan de ska fortsätta
              hand i hand.
            </seg>
            <seg n="0064eee3">
              Vi ska se till så att detta arbete drivs vidare. Det ska inte
              bli så att Sverige utmärker sig på något sätt, varken åt ena eller
              andra hållet, men vi ska se till så att polis och åklagare i Sverige
              får samma medel som till exempel i Danmark, Norge och Finland.
            </seg>
            <seg n="090ae743">
              Det är fullkomligt orimligt att efter 15 års diskussioner anse
              att vi nu måste utreda det här. Det är ju inte sant, vänsterpartister!
              Det är inte så att ni funderar på att införa detta om ett år,
              utan ni vill stoppa det helt och hållet. Det här är bara ett skenargument.
              Jag har respekt för det. Men säg i stället som det är, så kommer
              jag att ha ännu större respekt!
            </seg>
          </u>
          <note type="speaker" n="96d740dc">
            Anf. 32 ALICE ÅSTRÖM (v):
          </note>
          <u who="alice_astrom_5d697c" xml:id="i-646d846bf51feb1e-2" n="a53d6fdb">
            <seg n="70c9ff2e">
              Fru talman! Jag måste säga att det är sorgligt att justitieministern
              fortsätter att använda sig av denna typ av argumentation. Det
              låter väldigt enkelt när justitieministern säger att om vi bara
              inför de här och de här medlen så kommer vi att kunna bekämpa
              den grova brottsligheten och förhindra att vi får brottsoffer.
              När justitieministern använder sig av de anhöriga till terroristattentatsoffren
              i Spanien blir det bara sorgligt. Både Storbritannien och Spanien
              har ju faktiskt buggning. De har möjligheten att använda sig av
              detta tvångsmedel men har ändå inte haft möjlighet att förhindra
              den här typen av brottslighet.
            </seg>
            <seg n="2567613f">
              Problemet för Vänsterpartiet är inte behovet av att skydda brottslingars
              integritet. När det gäller telefonavlyssningen har uppgifterna
              varit lite olika, men vi vet att den i ungefär 50 % av fallen
              om jag är snäll har haft effekt för utredningen. 50 % av telefonavlyssningen
              gäller faktiskt människor som inte blir fällda eller dömda för
              något brott. Vi vet att buggningen kommer att omfatta ännu fler
              människor. Eftersom det handlar om rumsavlyssning kommer alla
              människor som befinner sig i området att bli avlyssnade.
            </seg>
            <seg n="3062e9f7">
              I den tidigare telefonavlyssningen har vi alltså en effektivitet
              på 50 %. Vad blir effektiviteten om vi räknar på hur många som
              blir avlyssnade för att man ska kunna fälla någon för brott? Det
              är ju den avvägningen som vi diskuterar.
            </seg>
            <seg n="d4669fe4">
              Oavsett om Vänsterpartiet anser att detta är positivt eller inte
              säger Lagrådet att kommittén bör få titta på detta, och det är
              ju samma majoritetsförhållande i kommittén. Det är en parlamentariskt
              tillsatt kommitté där det sitter representanter för alla partier.
              Det vore väl ändå rimligt att de fick göra den här granskningen.
            </seg>
          </u>
          <note type="speaker" n="59e16872">
            Anf. 33 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-13" n="82e806d0">
            <seg n="0e9e1a9a">
              Fru talman! Det är riktigt att man inte kunde förhindra de två
              dåden. Men det är massor av andra attacker som man har klarat
              av, och därigenom kanske det finns människor som lever i dag som
              annars inte hade levt. Det är väldigt viktigt att komma ihåg.
            </seg>
            <seg n="dbdbd727">
              Som jag sade har den här frågan utretts väldigt noga. Lagrådet
              var också kritiskt till det nuvarande förslaget. Det är framför
              allt på två punkter vi inte delar Lagrådets synpunkter annars
              är vi väldigt glada för de synpunkter vi har fått och har anpassat
              oss till dem nämligen att vi vill kunna använda buggning även
              när det gäller grova sexuella brott, det vill säga koppleri och
              så vidare, och utpressningsbrott. Det är den avgörande frågan.
              Det har räknats upp remissinstanser. Här tycker vi likadant som
              den absoluta majoriteten av dessa.
            </seg>
            <seg n="85c732b9">
              Att vi på någon punkt går emot Lagrådet har faktiskt hänt förut.
              Det var inga protester från Vänsterpartiet när vi till exempel
              inrättade en ny instansordning för utlänningsärenden. Då var Lagrådet
              skarpt kritiskt och avstyrkte rakt av. Då var det inte så viktigt
              med Lagrådet. Vi har däremot lyssnat till det här förslaget.
            </seg>
            <seg n="b846d5cb">
              Vi har också varit väldigt noga med att se till att detta har
              utretts ordentligt, och det har det gjort. Vi är glada att det
              är så starkt demokratiskt förankrat. Det brukar ju sägas att detta
              är en kontroversiell fråga. Så där oerhört kontroversiell tycker
              jag faktiskt inte att den är när omkring 90 % av de svenska medborgarna
              är för. Faktiskt anser också omkring 70 % av vänsterpartisterna
              att vi ska ha buggning. Det tycker jag också talar sitt tydliga
              språk.
            </seg>
            <seg n="c7d68020">
              För den sakens skull ska vi dock inte glömma bort de viktiga
              aspekter som lyfts fram av er alla här. Vi är helt överens om
              att om man ökar tvångsmedlen måste man också öka kontrollmekanismerna.
              Man kan inte bara luta sig bakåt och säga: Det här ordnar sig
              väl. Vi har väl så hederliga poliser. Det begås väl inga misstag.
              Nej, när vi ökar dessa tvångsmedel ska vi också öka kontrollen.
              Det gör vi också nu med den här skrivelsen till riksdagen och
              med den särskilda parlamentariska nämnd som ska få till uppgift
              att just se till att detta används på rätt sätt och, inte minst,
              att det verkligen blir så effektivt som polis, åklagare och andra
              nu säger, både i Sverige och i andra länder. Självklart måste
              vi följa upp detta; vi kan inte bara förlita oss på det.
            </seg>
            <seg n="feffd9d2">
              Detta arbete ska fortsätta hand i hand. Sedan ska Integritetsutredningen
              göra sitt, som alltså inte handlar om enskilda lagförslag utan
              om samhället i stort. Vi ska fortsätta att göra detta. Jag kan
              bara hoppas att vi kan fortsätta det fina samarbete som vi ändå
              har med Vänsterpartiet och Miljöpartiet i dessa viktiga frågor.
              Sedan kan det vara någon fråga där vi inte är överens. Jag tycker
              dock att vi under denna mandatperiod har lyft fram just integriteten
              och rättssäkerheten, och det har vi gjort tillsammans. Tack ska
              ni ha!
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="bd90cec4">
            7 § Svar på interpellation 2005/06:281 om falska fakturor
          </note>
          <note type="speaker" n="531a67ca">
            Anf. 34 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-14" n="82e806d0">
            <seg n="94629d01">
              Fru talman! Per Bill har frågat mig vilka åtgärder jag avser
              att vidta för att säkerställa småföretagares rätt så att de slipper
              betala falska fakturor mot bättre vetande.
            </seg>
            <seg n="a6723cb9">
              Jag skulle vilja börja med att hålla med Per Bill om att så kallade
              bluffakturor utgör ett stort problem i dagens samhälle. Sådana
              fakturor utgör inte bara ett problem för de företag, enskilda
              eller föreningar som får ta emot dem utan motverkar också den
              seriösa verksamheten i de branscher där bluffakturorna främst
              förekommer. Både näringsidkare och konsumenter drabbas således
              av olika typer av besvär när de får krav på betalning avseende
              något som de aldrig har beställt. Att försöka komma till rätta
              med detta problem är en viktig fråga. Vad avser den grundläggande
              frågeställningen tycks jag och Per Bill vara helt överens.
            </seg>
            <seg n="9e8fdaa7">
              I sak är det viktigt att slå fast att ingen är skyldig att betala
              för en vara eller tjänst som inte har beställts. Och det är den
              som påstår att ett avtal har ingåtts som har bevisbördan för det.
              Det är därför viktigt att den enskilde bestrider, det vill säga
              gör invändningar mot, så kallade bluffakturor. Jag vill också
              understryka att förfarandet att skicka fakturor för varor eller
              tjänster som inte har beställts kan vara straffbart. Under vissa
              förutsättningar kan det vara fråga om bedrägeri enligt brottsbalken.
              Därutöver är det enligt den marknadsrättsliga lagstiftningen förbjudet
              för en näringsidkare att skicka bluffakturor.
            </seg>
            <seg n="027a7f3e">
              En ansökan om betalningsföreläggande registreras hos kronofogdemyndigheterna
              i den så kallade betalningsföreläggande- och handräckningsdatabasen.
              Men det är viktigt att framhålla att uppgifter om så kallade betalningsanmärkningar
              inte tillhandahålls av kronofogdemyndigheterna utan av privata
              kreditupplysningsföretag. Sådan verksamhet regleras i kreditupplysningslagen.
              Enligt den lagen ska uppgifter som är oriktiga eller vilseledande
              uteslutas ur kreditupplysningsregistren och kan därefter inte
              ligga till grund för betalningsanmärkningar. Det är Datainspektionen
              som har att övervaka att så sker.
            </seg>
            <seg n="ddfddf5d">
              Även om den grundläggande lagstiftningen på civilrättens, straffrättens
              och marknadsrättens områden redan i dag innehåller bestämmelser
              som kan tillämpas vid utsändande av bluffakturor räcker inte detta.
              Också andra initiativ måste tas. Här kan särskilt nämnas åtgärder
              som vidtas av Svenskt Näringsliv, Svensk Handel samt det arbete
              som Konsumentverket bedriver mot bluffakturor.
            </seg>
            <seg n="1f0992d9">
              Jag kommer noga att bevaka det arbete som bedrivs för att säkerställa
              tillämpningen av gällande regler. Om det skulle visa sig nödvändigt
              med ytterligare lagstiftningsåtgärder kan jag komma att ta initiativ
              till sådana. Och här kan jag nämna att vi i Justitiedepartementet,
              med anledning av riksdagens tillkännagivande om fakturaskojeri
              förra året, har påbörjat ett arbete med inriktning på att obefogade
              ansökningar om betalningsförelägganden ska kunna leda till skadeståndsskyldighet
              för sökanden.
            </seg>
          </u>
          <note type="speaker" n="e2c34b82">
            Anf. 35 PER BILL (m):
          </note>
          <u who="per_bill_561422" xml:id="i-52e58620da69442d-0" n="93e93807">
            <seg n="d4fdc839">
              Fru talman! Jag tackar justitieministern. Vi har en gemensam
              grundsyn i många av de här frågorna. Bluffakturorna är ett stort
              problem för småföretag, kanske mer än för andra eftersom de sällan
              har en juridisk avdelning så som många stora företag, men naturligtvis
              även för föreningar och privatpersoner. Jag håller med om att
              det inte finns någon skyldighet att betala och att man ska bestrida.
              Jag håller också med om att det kan vara olagligt att skicka ut
              bluffakturor och att det kan vara straffbart. Om detta är vi alltså
              överens.
            </seg>
            <seg n="6e2c91fa">
              Ministern har en resonerande attityd, och därför skulle jag vilja
              övertyga ministern om att det nog behövs åtgärder redan nu. Vad
              som sker är lite grann av vi ska egentligen inte använda engelska
              uttryck chicken race där den som är mest uthållig vinner. Det
              stämmer tyvärr i många av de här fallen. Det handlar ofta om att
              någon skickar ut en faktura som är kryddad eller falsk och som
              bestrids av företaget eller föreningen. Fakturan beläggs senare
              med betalningsföreläggande från kronofogdemyndigheten. Även det
              bestrids av företaget. Sedan avgörs det hela i tingsrätten. Men
              är det fråga om en bluffaktura eller en kryddad faktura brukar
              ofta den som fakturerat, precis innan tingsrättsförhandlingarna,
              dra tillbaka den. Här kommer problemet. Trots att alltså själva
              kravet har fallit kvarstår anmärkningen om ansökan om betalningsföreläggande
              hos kronofogdemyndigheten. Det är här som det är ett problem.
            </seg>
            <seg n="3bea5655">
              I dagsläget medger inte myndigheten förtida gallring av en sådan
              uppgift då detta uppgetts leda till att intern kontroll omöjliggörs
              på grund av handläggningen. Det handlar också om statistik över
              ärenden, att den skulle kunna bli felaktig. Då blir det bara för
              företaget att klaga hos länsrätten och sedan hos kammarrätten,
              om det skulle behövas, för kronofogdemyndigheten insisterar på
              att ha kvar uppgifterna för sin statistik.
            </seg>
            <seg n="e08d211e">
              Det är här som jag har en fråga till justitieministern. Är statistik
              på kronofogdemyndigheten viktigare än upprättelse för företag
              och företagare som haft problem med att ha blivit utsatta för
              falska eller kryddade fakturor? Det är egentligen här problemet
              ligger, inte någon annanstans. Ska de här företagen framstå som
              dåliga betalare fastän de egentligen är brottsoffer och har blivit
              utsatta för en falsk faktura eller en kryddad sådan?
            </seg>
          </u>
          <note type="speaker" n="dd3286bc">
            Anf. 36 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-15" n="82e806d0">
            <seg n="1a22e4b6">
              Fru talman! Vi ska inte behöva upprepa det vi är överens om.
              I den konkreta frågan är det så att uppgifterna i kronofogdemyndighetens
              databas om betalningsföreläggande som utgör betalningsanmärkning
              bara gäller en ansökan det är inte en betalningsanmärkning. Det
              är uppgifter som finns i kreditupplysningsföretagens databas.
              Om det är klarlagt att det finns en sådan uppgift i ett kreditupplysningsregister
              som har sin grund i en bluffaktura ska den uppgiften rättas och
              raderas ur registret. Därefter finns det ingen betalningsanmärkning
              kvar heller hos kreditupplysningsföretaget som kan ligga till
              grund för en betalningsanmärkning eller till en negativ kreditbedömning.
              Det finns alltså heller ingen betalningsanmärkning hos kronofogden
              där man kan gå in och se att någon har varit sen. Det är bara
              själva ansökan, inte en betalningsanmärkning.
            </seg>
          </u>
          <note type="speaker" n="e5e673df">
            Anf. 37 PER BILL (m):
          </note>
          <u who="per_bill_561422" xml:id="i-52e58620da69442d-1" n="93e93807">
            <seg n="4d91425c">
              Fru talman! Det är här problemet uppstår. Det är flera företag
              som har blivit utsatta för detta. De är mycket tydliga på att
              när kravet har fallit kvarstår själva anmärkningen om ansökan
              om betalningsföreläggande hos kronofogdemyndigheten. Här har myndigheten
              flera gånger sagt: Nej, man tänker inte tillåta en gallring därför
              att när uppgiften från början lämnades var det två stridiga parter.
              Fem minuter innan själva tingsrättsförhandlingarna börjar hoppar
              den ena parten av. Det, anser jag, borde vara fullt tillräckligt
              för att man ska kunna tillåta en gallring.
            </seg>
            <seg n="b7e79005">
              Fru talman! Jag har respekt för att det ska vara ordning och
              reda på myndigheter, att de ska kunna följa upp saker statistiskt,
              att de ska kunna se över hur många ärenden som handläggs av varje
              handläggare och så vidare. Men i så fall skulle man kunna stryka
              själva uppgiften om vilket företag det handlar om. Parterna kan
              strykas, men själva målet kan stå kvar på sådant sätt att det
              kan användas i olika statistik. Det kan inte vara företag A, B
              eller C som utgör grunden för kronofogdemyndighetens statistik.
            </seg>
            <seg n="56194f10">
              Jag är lite hoppfull på grund av den resonerande attityden i
              justitieministerns svar. Jag tror att här har vi en myndighet
              som just nu mera tittar på statistik. I ett ärende som för tillfället
              ligger i domstol har kronofogdemyndigheten gått vidare för att
              ha kvar denna typ av information. Jag vet att vi inte ska diskutera
              enskilda ärenden i kammaren, men det finns alltså pågående rättsprocesser
              där myndigheten så att säga vill fortsätta att ha kvar dessa uppgifter
              trots att de kan vara menliga för företaget och det kan framstå
              som att företaget är en dålig betalare.
            </seg>
            <seg n="0f116261">
              Vi hörde senast i dag att de så kallade blancolånen, det vill
              säga lån som man kan få om man har lite problem med sin historik,
              har ökat väldigt mycket och lär ha uppgått till 5 miljarder kronor
              det senaste halvåret. Jag tror att både justitieministern och
              jag väldigt ogärna skulle ta den typen av lån för våra hus och
              hem med tanke på de skyhöga räntor som det ofta är fråga om.
            </seg>
          </u>
          <note type="speaker" n="7f95b58e">
            Anf. 38 Justitieminister THOMAS BODSTRÖM (s):
          </note>
          <u who="thomas_bodström_minister_2000" xml:id="i-5f047de4ea2a96d3-16" n="82e806d0">
            <seg n="dfa2e955">
              Fru talman! Jag har försökt förklara hur systemet fungerar. Jag
              ska inte säga att det här är det absolut enda system som alltid
              ska finnas i alla tider. Det finns vissa rättsprinciper som vi
              alla har, men jag ska inte säga att det här är det allra viktigaste.
              Men det är så här som det fungerar i dag. Det är alltså inte en
              betalningsanmärkning, men det finns en uppgift om att en sådan
              har ansökts, på samma sätt som man ansöker om en stämning i en
              domstol. Där finns det också ett protokoll på att ett företag
              har stämts.
            </seg>
            <seg n="5534d243">
              Men jag tänker inte låta det här framställas som att det vore
              en fullständigt omöjlig uppgift. Jag tänker inte heller stå och
              ge några löften i andra riktningen. Jag kan bara säga att jag
              har förståelse för det som Per Bill säger. Jag tycker att det
              finns goda grunder att fundera över den saken, men så här fungerar
              systemet i dag.
            </seg>
            <seg n="2cab1710">
              Det viktigaste för mig är att det inte finns några betalningsanmärkningar
              som kan användas. Men låt oss inte låsa fast oss i positioner
              som ska gälla i alla tider. Låt oss i stället konstatera att det
              finns ett problem och se om vi kan lösa det. Men inga löften ges
              som sagt härifrån nu.
            </seg>
          </u>
          <note type="speaker" n="a7649b10">
            Anf. 39 PER BILL (m):
          </note>
          <u who="per_bill_561422" xml:id="i-52e58620da69442d-2" n="93e93807">
            <seg n="3d951c43">
              Fru talman! Med det konstruktiva svaret är jag alldeles nöjd.
              Tack så mycket.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="1132159a">
            8 § Svar på interpellation 2005/06:258 om spelmissbruk
          </note>
          <note type="speaker" n="aff1b710">
            Anf. 40 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-2a9dd86e990953dd-0" n="ba13f1cd">
            <seg n="a254125b">
              Fru talman! Siv Holma har frågat mig om
            </seg>
            <seg n="f321e99b">
              Först vill jag säga att jag delar Siv Holmas oro för spelandets
              baksidor, framför allt riskerna för att spelandet övergår i ett
              spelberoende.
            </seg>
            <seg n="6774b9d1">
              När det gäller insatser mot spelmissbruk har resurserna ökat
              kraftigt under de senaste åren. I år fördubblar vi stödet till
              spelberoende. Tonvikten har legat på att utveckla och finna metoder
              som kan fungera långsiktigt.
            </seg>
            <seg n="22552b5b">
              Socialtjänstlagen är samhällets yttersta skyddsnät för att garantera
              samtliga medborgare en skälig levnadsnivå. Det gäller samtliga
              som vistas i kommunen, oavsett om de särskilt nämns i lagen. Det
              innebär att också en spelmissbrukares behov omfattas av lagen,
              om förutsättningarna i övrigt är uppfyllda. Det framgår i propositionen
              som föregick socialtjänstlagen 2000. Jag ser därför inget behov
              att införa en särskild bestämmelse om spelmissbruk i socialtjänstlagen.
              Nackdelen med att i lagen peka ut vissa grupper är att det kan
              uppfattas som att andra grupper, som inte är nämnda, skulle vara
              uteslutna. Så är alltså inte fallet.
            </seg>
            <seg n="2418fb41">
              Regeringen har gett Svenska Spel tillstånd att anordna pokerspel
              över Internet. Syftet är att kanalisera spelintresset till en
              aktör vars verksamhet omgärdas av villkor som sätts upp för att
              skydda spelarna. Detta tillstånd innehåller också vissa villkor,
              bland annat att bolaget inte får låta någon som är under 18 år
              delta i pokerspel över Internet.
            </seg>
            <seg n="ffbab76b">
              Ungdomars spelande från Sverige i utländska bolag innebär att
              svenska myndigheters möjlighet till kontroll är små.
            </seg>
            <seg n="d8789b33">
              Lotteriutredningen har i sitt slutbetänkande Spel i en föränderlig
              värld (SOU 2006:11) behandlat frågan om marknadsföringens påverkan
              på efterfrågan på spel och problemspelandets utveckling och har
              lämnat vissa förslag till förändringar av regleringen. Betänkandet
              kommer att remissbehandlas, och regeringen avser inte att föregripa
              remissförfarandet genom att vidta några åtgärder i enskilda frågor
              innan remissinstanserna har fått tillfälle att yttra sig.
            </seg>
            <seg n="4588bf47">
              De senaste årens förstärkning av resurserna till insatser mot
              spelberoende har dock bidragit till att Sverige har förbättrat
              möjligheterna att låta sociala skyddshänsyn få en framträdande
              roll i spelpolitiken. Sverige är ett av de länder i Europa som
              har kommit längst i ett systematiskt arbete på detta område.
            </seg>
            <seg n="97f839a1">
              Regeringen gav Folkhälsoinstitutet i uppdrag att ta fram ett
              handlingsprogram för att motverka spelberoende år 2001. Ett förslag
              till handlingsprogram lämnades i januari 2003. Folkhälsoinstitutets
              verksamhet mot spelberoende har i allt väsentligt handlingsprogrammet
              som grund.
            </seg>
            <seg n="7fcf4231">
              Regeringen ansåg det angeläget att ge stöd till kunskapscentrum
              i storstäderna och knyta dessa till öppenvården i kommuner eller
              landsting. Vidare ansåg regeringen det viktigt att medel satsas
              på utbildning av personer som yrkesmässigt kan komma i kontakt
              med spelberoende. Regeringen förordade också förstärkt stöd till
              föreningar för spelberoende och vidare forskning om spel och spelberoende.
            </seg>
            <seg n="52268be5">
              Regeringen arbetar långsiktigt och har under mandatperioden avsatt
              50 miljoner kronor extra för att motverka spelberoende. Min intention
              är att fortsätta detta arbete.
            </seg>
          </u>
          <note type="speaker" n="4315508e">
            Anf. 41 SIV HOLMA (v):
          </note>
          <u who="siv_holma_07ab0e" xml:id="i-840dede1784fd2f3-0" n="d162e24d">
            <seg n="b9d115d7">
              Fru talman! Jag tackar statsrådet Morgan Johansson för svaret.
            </seg>
            <seg n="56bc4fb6">
              Inför den här debatten läste jag snabbprotokollet från den 24
              februari, då den här frågan debatterades senast. Min interpellation
              lämnades in den 14 februari, och jag kan bara beklaga att min
              interpellation inte besvarades samtidigt.
            </seg>
            <seg n="c0a1e451">
              Kort efter att jag hade lämnat in min interpellation fick jag
              ett brev från ordföranden i Spelberoendes riksförbund, Anne Nilsson,
              med anledning av min interpellation till statsrådet. När jag jämför
              statsrådets svar med de synpunkter som Spelberoendes riksförbund
              har gett mig vill jag lyfta fram en viktig synpunkt som inte samstämmer
              med statsrådets svar. Det gäller min fråga om att föra in rätten
              till behandling mot spelmissbruk i socialtjänstlagen. Statsrådet
              säger att han inte ser något behov av att införa en särskild bestämmelse
              om spelmissbruk i socialtjänstlagen. En spelmissbrukares behov
              omfattas av lagen, om förutsättningar i övrigt är uppfyllda.
            </seg>
            <seg n="0d29bdf4">
              Anne Nilsson säger i sitt brev att de har uppvaktat socialutskottet
              med krav på rätt till behandling i socialtjänstlagen, utan resultat.
              Hon skriver att det dessvärre förefaller som om många riksdagspolitiker
              tror att spelmissbrukarna får den hjälp de behöver detta eftersom
              det sedan 2002 finns spelmissbruk med i förarbetena i socialtjänstlagen
              där det står att socialtjänsten i vissa fall . Vidare skriver
              hon att med tanke på kommunernas ekonomi och att bistånd inte
              uttalat ligger inom socialtjänstens område innebär det att detta
              inte prioriteras. Nilsson menar att det resulterar i både tidskrävande
              och kostbara förvaltningsprocesser eftersom biståndssökande tvingas
              överklaga var gång för att få avslag prövat i både länsrätt och
              kammarrätt.
            </seg>
            <seg n="4b298653">
              Finns det mot bakgrund av Nilssons beskrivning av verkligheten
              någon förståelse hos statsrådet för behovet av att stärka socialtjänstlagen
              så att spelmissbrukarna får rätt till behandling?
            </seg>
            <seg n="30593361">
              När det gäller det förebyggande arbetet, som omfattas i frågan
              om vilka åtgärder statsrådet är beredd att föreslå för att hindra
              unga människor att spela poker på nätet och vilken åtgärdsplan
              statsrådet har för att minska spelmissbruket, kan jag inte bortse
              från hur man finansierar förslag till åtgärder. Jag läste i snabbprotokollet
              från den 24 februari att statsrådet motsatte sig omfördelning
              av spelintäkterna.
            </seg>
            <seg n="83b226c9">
              I dag går drygt ½ % av de statliga intäkterna till spelberoendefrågor
              på alla områden forskning, vård och behandling, självhjälpsgrupper,
              den nationella stödlinjen, utbildning i spelberoende och inte
              minst det förebyggande arbetet. Vi kan väl åtminstone vara överens
              om att ½ % är i underkant med tanke på de ökande behov som både
              statsrådet och jag har uttalat vår oro för. Om man vill avsätta
              en procentsats är av underordnad betydelse, men behoven är uppenbarligen
              större än den halva procent som avsätts i dag. Och behoven ska
              ju styra, som statsrådet uttryckte det i förra debatten.
            </seg>
            <seg n="342fb1b2">
              Socialutskottet uttalade i form av ett tillkännagivande i riksdagens
              kammare före jul: Det finns anledning att överväga hur finansieringen
              mot spelberoende långsiktigt kan stärkas. Statens folkhälsoinstitut
              har föreslagit att särskilda medel avsätts av överskottet från
              spelverksamheten för att motverka spelberoende och minska de skadliga
              effekterna av överdrivet spelande. Jag tycker att det är ett logiskt
              tänkande, det vill säga att orsaken till missbruket är med och
              betalar kostnaderna för missbruket. Kan statsrådet dela denna
              synpunkt?
            </seg>
          </u>
          <note type="speaker" n="accfd06a">
            Anf. 42 KENT OLSSON (m):
          </note>
          <u who="kent_olsson_747f42" xml:id="i-71cec869a31338df-0" n="210cdd1f">
            <seg n="f9b92f99">
              Fru talman! Statens vinst som kommer från Svenska Spel rör sig
              om närmare 3,6 miljarder kronor. Man kan då konstatera att de
              pengar som går till människor som är spelberoende är en försvinnande
              liten del. Därför blir jag lite beklämd, för jag hade förväntat
              mig att ministern skulle säga: Jag tycker nog att vi lägger lite
              för lite pengar. I stället säger han att vi tillhör de länder
              som har kommit längst med detta arbete och att vi lägger stora
              pengar på det. Men ministern menar väl inte att ett 20-tal miljoner
              är mycket pengar? Som Siv Holma var inne på talar vi om ½ % av
              de statliga intäkterna. Jag tycker att det är skrämmande, med
              tanke på den vinst som Svenska Spel gör, att man inte har tagit
              till sig de här problemen tidigare.
            </seg>
            <seg n="fe3388d5">
              Detta är ju inte den första debatt som vi har kring detta. Det
              har varit många debatter kring spelberoendet. Och jag hoppas att
              ministern verkligen tänker göra en rejäl satsning under den kommande
              tiden.
            </seg>
            <seg n="345fe1eb">
              Vi vet också att pokerspelet på nätet har ökat oerhört mycket.
              Vi vet att alltfler ungdomar spelar poker på nätet och blir spelberoende.
              Jag blev för bara en timme sedan intervjuad av en gymnasieklass
              som konstaterade att en undersökning visade att 8,5 % av ungdomarna
              på en skola såg sig själva som smått spelberoende. Detta är skrämmande
              siffror.
            </seg>
            <seg n="d45836be">
              Mer förvånad blir man när man konstaterar att Svenska Spel dessutom
              vill öka spelandet. De vill att fler människor ska få möjlighet
              att spela genom att de vill satsa på poker. Än mer förvånad blir
              man när Socialdemokraterna också begär att få utöka spelandet
              och få tillstånd för pokerspel. Här talar man alltså med dubbla
              tungor.
            </seg>
            <seg n="3ab6e215">
              Jag tycker att spelande är trevligt. Det är mot avarterna vi
              ska ta till orda. Jag är förvånad över att man inte får mer i
              satsning. Ministern vet att Svenska Spels reklam på två veckor
              kostar mer än vad ministern ger i pengar för att motverka spelberoende.
              Det är oerhört skrämmande, tycker jag.
            </seg>
            <seg n="6b75a028">
              Svaret är som det brukar vara. Socialdemokraterna berömmer sig
              för något som de inte har att berömma sig för. De borde vara oerhört
              irriterade över att det inte kommer mer pengar. Jag vet att ministern
              inte kan stå här och säga att han kanske har misslyckats i budgetdebatten.
              Nog vore det hälsosamt och klädsamt om ministern sade: Jag personligen
              vill ha betydligt mycket mer pengar till detta, men det har jag
              inte fått.
            </seg>
            <seg n="30a00cfc">
              För människor som drabbas är detta personliga problem. Det innebär
              problem för människor som lever i deras närhet och för familjer.
              Alltfler kommer i detta beroende.
            </seg>
            <seg n="8a5d4b86">
              Min förhoppning är att ministern i nästa inlägg inte är fullt
              så nöjd, utan lite mindre nöjd och talar om att det kanske finns
              ytterligare en pott. Håll med om att det är en försvinnande liten
              del av Svenska Spels pengar som går hit. Svenska Spel gör inte
              alltid en social insats. Man lägger ned oerhört mycket pengar
              på att få människor att spela mer. En del av de pengarna borde
              kunna gå till att hjälpa människor med spelberoende.
            </seg>
          </u>
          <note type="speaker" n="ee9ece32">
            Anf. 43 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-2a9dd86e990953dd-1" n="ba13f1cd">
            <seg n="a17e5aec">
              Fru talman! Jag tror att vi är överens om att det är viktigt
              att motverka spelberoende och att det har blivit ett växande problem.
              Det är fler och fler som dras in i det. Det är nog uppemot hundratusen
              människor som har ett problemspelande.
            </seg>
            <seg n="22c9d51e">
              Det gäller att se till att vi bygger ut verkningsfulla behandlingsmetoder
              och system som gör att vi kan klara av att hjälpa de här människorna
              att komma tillbaka och kanske bli av med sitt spelproblem.
            </seg>
            <seg n="b7c514ee">
              Vi har gjort det under den här mandatperioden. I år fördubblar
              vi faktiskt de statliga medlen till spelberoende och satsningar
              på det. Det är sammantaget 50 miljoner kronor som vi ökar anslagen
              till.
            </seg>
            <seg n="bfa0b178">
              Man kan naturligtvis tycka att man skulle vilja ha mer. Så är
              det säkert. Siv Holma och jag kamperar ju ihop, eller i varje
              fall samarbetar kring budgeten. Jag ser fram emot att Vänsterpartiet
              fortsätter att driva de här frågorna, gärna tillsammans, för att
              se till att vi fortsätter att rulla ut den här satsningen och
              öka den.
            </seg>
            <seg n="517fcfae">
              Det är unikt det vi gör. Det har aldrig tidigare varit så att
              staten har tagit något ansvar för spelberoende på det sätt som
              vi gör från och med den här mandatperioden. Det bygger vi successivt
              ut. Det har aldrig skett tidigare.
            </seg>
            <seg n="145414c2">
              Man ska komma ihåg att det fortfarande är ett område som präglas
              av väldigt stor osäkerhet, framför allt när det gäller metoderna
              och vad som egentligen fungerar. Vi har ganska goda erfarenheter
              när det gäller alkohol-, narkotika- och tobaksavvänjning. Där
              vet vi ungefär vad som fungerar och inte fungerar. Ibland finns
              det en osäkerhet när det gäller metoderna där också och vilket
              som är verkningsfullt eller inte.
            </seg>
            <seg n="23d7be30">
              Den här frågan präglas av ännu större osäkerhet. Det kommer därför
              att ta några år innan vi vet vilken typ av behandling som är värd
              att satsa på. Låt oss använda de här åren till att bygga ut verksamheten
              efter hand och följa det program som Folkhälsoinstitutet har tagit
              fram.
            </seg>
            <seg n="11d4bf68">
              Siv Holma tar upp öronmärkningsfrågan, det vill säga om man ska
              öronmärka pengar från spel automatiskt till spelberoende. Jag
              känner en tveksamhet kring det. Som jag sade i debatten för en
              tid sedan tycker jag att det är viktigare att man utgår från de
              behov som finns i samhället och att man då inte hamnar i den situationen
              att insatserna svänger i takt med att spelandet svänger och intäkterna
              ökar eller minskar. Man bör hela tiden utgå ifrån hur många som
              behöver hjälp.
            </seg>
            <seg n="8ca0f488">
              Vi ska fortsätta att bygga ut det. Jag hoppas på fortsatt stöd
              från vänsterpartihåll när det gäller detta.
            </seg>
            <seg n="7164f68f">
              Det är lite märkligt att höra Kent Olsson försöka framstå nästan
              som spelandets fiende nummer ett. Det låter nästan som en godtemplare
              på spelets område. Han ska varna för spelets risker. Jag tror
              inte att vi behöver höra det från Moderaterna. Vi som jobbar med
              socialtjänstfrågor vet väldigt väl om det.
            </seg>
            <seg n="bacb1aa6">
              Det klingar ganska falskt när man ser på Moderaternas politik
              i övrigt. Också på det här området innebär den en närmast total
              avreglering. Man ska överlåta både vinster och hela utrymmet till
              privata, gärna internationella, bolag som ska in på den svenska
              marknaden. Det fungerar faktiskt inte. Det rimmar väldigt illa.
            </seg>
            <seg n="272e9ffe">
              Jag vill ha en spelpolitik som bygger på ansvarstagande och på
              att vi samtidigt bygger upp hjälp till dem som har fastnat i ett
              beroende.
            </seg>
          </u>
          <note type="speaker" n="9dd12cc1">
            Anf. 44 SIV HOLMA (v):
          </note>
          <u who="siv_holma_07ab0e" xml:id="i-840dede1784fd2f3-1" n="d162e24d">
            <seg n="c8a3956f">
              Fru talman! Jag fick inte svar på frågan om socialtjänstlagen
              och den beskrivning som Anne Nilsson hade skrivit till mig om,
              att man tror att detta fungerar och att spelmissbrukare omfattas.
              I verkligheten är det precis tvärtom. Då finns det anledning att
              göra något.
            </seg>
            <seg n="20a4ba8d">
              För några veckor sedan besökte jag tillsammans med några ledamöter
              från kulturutskottet Svenska Spel AB i Sundbyberg. Jag vill passa
              på att tacka dem för ett mycket informativt möte. De beskrev hur
              de lägger in olika hinder för att hindra spelberoende och spelmissbruk.
              Det är ett arbete som bedrivs i samarbete med sådana som har kompetens
              på området spelberoende och spelmissbruk.
            </seg>
            <seg n="f84f0cf7">
              Det finns ju också den andra sidan, nämligen marknadsföring.
              Precis som Kent Olsson var inne på är det stora summor. Svenska
              Spel uppfattar inte helt oväntat att deras marknadsföring inte
              är speciellt aggressiv. Summorna kan vara kring 2 miljoner kronor
              om dagen. Jag kan inte med bästa vilja försvara denna marknadsföring
              som inte aggressiv. Med tanke på vår restriktiva syn på marknadsföring
              av alkohol borde vi ta lärdom av det området och föra det vidare
              till spelområdet.
            </seg>
            <seg n="b4a9395a">
              Kan statsrådet dela denna principiella synpunkt och utgångspunkt?
            </seg>
            <seg n="eb2b7232">
              Jag har ytterligare två synpunkter.
            </seg>
            <seg n="80ce678d">
              Den första är att det naturliga vore att spelfrågorna lades på
              Socialdepartementet, speciellt med tanke på att det främsta motivet
              för en reglerad spelmarknad är att det sociala ansvaret är överordnat
              vinstintresset.
            </seg>
            <seg n="31e10d4d">
              Den andra synpunkten är att politiska partier ska leva som de
              lär. Om partier anser att vi ska ha en reglerad spelmarknad för
              att klara de sociala hänsynen ska man inte ansöka om tillstånd
              för att själv bedriva till exempel nätpoker.
            </seg>
            <seg n="5cb1a81b">
              Jag vill fråga om statsrådet delar också denna ståndpunkt som
              jag har.
            </seg>
          </u>
          <note type="speaker" n="546d0ceb">
            Anf. 45 KENT OLSSON (m):
          </note>
          <u who="kent_olsson_747f42" xml:id="i-71cec869a31338df-1" n="210cdd1f">
            <seg n="f33e63d5">
              Fru talman! Jag börjar där Siv Holma slutade. När Socialdemokraterna
              vill bedriva nätpoker är det socialt accepterat. När utländska
              spelbolag vill bedriva pokerspel är det inte acceptabelt.
            </seg>
            <seg n="bb3c6af8">
              Jag finner detta vara en synnerligen underlig dubbelmoral från
              Socialdemokraternas sida.
            </seg>
            <seg n="f4fa81f3">
              Vad är det egentligen för skillnad mellan en socialdemokratisk
              spelare och utländska spelbolag som spelar? När ministern vill
              se mig som spelets fiende nummer ett är det nog i så fall Svenska
              Spel han menar. Jag är inte fiende till Svenska Spel, men jag
              är positiv till att vi får in utländska spelbolag. Jag tror att
              de kommer att sköta sitt spelande precis lika bra som Socialdemokraterna
              vill göra.
            </seg>
            <seg n="4d0e3596">
              Den dubbelmoral som ministern talade om tycker jag är lite skrämmande.
              Man kan tycka att spel är trevligt, men ändå tycka att man måste
              komma till rätta med spelmissbruket. Jag tycker faktiskt att spel
              är bra. Det är bra för många människor som tycker att det är trevligt
              och kan hantera det. Det finns människor som inte kan hantera
              det, och det är dem vi pratar om i den här debatten.
            </seg>
            <seg n="a7346f73">
              När det gäller att medlen fördubblas frågar jag: Är ministern
              nöjd? Tycker ministern att det är tillräckligt med pengar som
              ges nu, eller är det inte tillräckligt med pengar som ges för
              att komma till rätta med spelberoendet?
            </seg>
            <seg n="d570413e">
              Vi är faktiskt inte bäst. I England ger man betydligt mer pengar
              än vad man gör i Sverige för att komma till rätta med spelmissbruk.
              Jag tycker att ministern borde ta den här frågan på ett större
              allvar. Det är många människor som drabbas av spelmissbruk. Det
              är framför allt ungdomar.
            </seg>
            <seg n="0d88d0fb">
              Här måste man vidta stora åtgärder med tanke på Svenska Spels
              stora vinster. Dessutom borde man lite grann minska på sin aggressiva
              marknadsföring.
            </seg>
          </u>
          <note type="speaker" n="cc660918">
            Anf. 46 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-4b9337d546aeb9ef-0" n="b987cec0">
            <seg n="70e883aa">
              Fru talman! Tyvärr är det i dag liksom så många gånger när vi
              diskuterar spelfrågorna så att det är behandlingsperspektivet
              och skadorna som dominerar, även om det har funnits vissa inslag
              också av ett förebyggande perspektiv.
            </seg>
            <seg n="3bebff46">
              Skador av spelande seglar upp som en riktigt stor social fråga
              och folkhälsofråga. Jag tror, precis som Siv Holma gav uttryck
              för här tidigare, att ett av problemen bakom denna utveckling
              är att regeringens arbete är splittrat. Man sänder ut dubbla budskap.
              Finansdepartementet ger tillstånd till nya spelformer, troligen
              mer beroendeframkallande, och håvar in miljarderna och försvarar
              statens monopol, medan Socialdepartementet får ta hand om skadorna,
              och det förebyggande perspektivet blir ofta bortglömt.
            </seg>
            <seg n="aba00bf5">
              Därför menar jag och vi att det är dags för en bred utredning
              med parlamentarisk förankring som verkligen ska ta upp hela spelberoendefrågan
              från ett förebyggande perspektiv, alltså: Vilka spel är det som
              är mest riskabla, och hur ska vi förhålla oss till dem? Och kan
              vi göra någonting för att undvika att den svenska spelmarknaden
              bakvägen så att säga genom Internet översvämmas av särskilt beroendeframkallande
              spel som kommer in utifrån?
            </seg>
            <seg n="3f09c553">
              Man kan fråga: Vilka mål har egentligen spelarrangörerna med
              sitt utvecklingsarbete? Är det att undvika särskilt riskabla och
              beroendeframkallande spel, eller är det att göra människor mer
              benägna att lägga sina pengar på spel? Många av oss tycker att
              ett spelande kan vara ett oskyldigt nöje. Men det är inte så oskyldigt
              när det läggs upp på ett sådant sätt att man har all anledning
              att tro att det blir extra beroendeskapande genom de mycket snabba
              spelen, genom att det lockas med mycket stora vinster och genom
              att man får en sådan närhet och till och med kan sitta hemma och
              spela vid sin egen dator.
            </seg>
            <seg n="14fa76c5">
              Jag håller med statsrådet om att det är svårt att veta vilka
              behandlingsformer för beroende som är effektiva. Däremot vet vi
              väl numera ganska bra att vissa spelformer som har kommit till
              på senare tid är extra beroendeframkallande. Och vi har väl också
              anledning att tro, även om det är svårare att bevisa, att marknadsföring
              av spel där man lockar med stora vinster också är någonting som
              ökar risken för beroende. Men jag tror tyvärr att den mest frekventa
              spelform som vi har, nämligen spelautomaterna, som riksdagen en
              gång i världen förbjöd just för att de ansågs så beroendeframkallande
              och som nu finns ute i tusentals exemplar i landet, är den mest
              beroendeframkallande.
            </seg>
            <seg n="f31e3600">
              Då är frågan om vi bara ska finna oss i det och säga: Nu är detta
              skapat, och nu finns Internet, och nu får vi acceptera detta.
              Eller ska vi försöka få till stånd ett mer förebyggande arbete?
              Då tror jag att vi verkligen behöver samla våra krafter först
              i Sverige alla partier gemensamt och sedan också ute i Europa.
              Detta är nämligen någonting som oroar människor, föräldrar och
              politiker i alla moderna länder. Det är jag helt övertygad om.
            </seg>
          </u>
          <note type="speaker" n="b6135983">
            Anf. 47 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-2a9dd86e990953dd-2" n="ba13f1cd">
            <seg n="ca897f14">
              Fru talman! Först ska jag ta upp frågan om socialtjänstlagen,
              som Siv Holma tog upp. Den är så skriven att den utgår från individen,
              det vill säga att alla som vistas i kommunen ska kunna säkerställas
              en skälig levnadsnivå. När socialtjänsten får kontakt med en människa
              som har spelat bort sina pengar och kanske sitt hus, sin familj
              och allt och som ber om hjälp är det klart att socialtjänsten
              har ett ansvar att hjälpa men naturligtvis också att titta på
              vad som är den grundläggande problematiken och varför denna person
              har hamnat i detta. Beroende på situationen kan man ibland hamna
              i frågeställningar rörande alkoholism, narkomani eller någonting
              annat. Men när man hamnar i ett spelmissbruk och säger att det
              är det grundläggande problemet är det också det som man ska ha
              hjälp med. Då får socialtjänsten inte bara frånsäga sig ansvaret
              och säga att den inte befattar sig med detta. Så är faktiskt inte
              lagstiftningen skriven, utan den är skriven så att människor ska
              kunna omfattas och få hjälp också i dessa situationer. Jag har
              svarat på frågan att socialtjänstlagen faktiskt också omfattar
              denna problematik.
            </seg>
            <seg n="2873ba70">
              Efter hand bygger vi upp hjälpverksamheten och börjar i de stora
              städerna Helsingfors, Göteborg och Malmö. Men vi vill naturligtvis
              se detta över hela landet.
            </seg>
            <seg n="5972b31e">
              Men låt oss då se dessa fyra år då vi har startat vi gör varje
              år en fördubbling av insatserna, och vi har lagt ut närmare 50
              miljoner kronor extra på att göra detta som starten på något som
              ska vara en permanent hjälp- och stödverksamhet framöver.
            </seg>
            <seg n="ad33c83c">
              För att reflektera lite grann över det som Gabriel Romanus sade
              kan jag säga att jag tror att vi måste förstå att det nog dessvärre
              är så att spelandet har förändrats och kommer att fortsätta att
              förändras. Internets inträde i våra liv, och kanske framför allt
              i unga människors liv, innebär att tillgången till mycket, inklusive
              spelmöjligheter, har ökat oerhört kraftigt. Det förstärker i och
              för sig hela tiden argumentationen för att man måste satsa på
              att komma till rätta med spelberoende och spelmissbruk men att
              man också måste satsa på förebyggande insatser i form av att man
              varnar för de risker som finns inte minst på nätet.
            </seg>
            <seg n="45d7c1ff">
              Men jag tror inte att man kan drömma sig tillbaka till en tid
              då detta inte fanns, utan våra insatser måste utgå från att vi
              själva ska höja trösklarna och vara på vår vakt när vi riskerar
              att hamna i trassel till följd av att vi spelar för mycket. Det
              är detta som man vill bygga ut med insatserna och pengarna under
              senare år.
            </seg>
            <seg n="c6af091b">
              Men Internets inträde innebär en väldigt stor förändring, tror
              jag, framöver när det gäller synen på spel.
            </seg>
            <seg n="ddf7c5e0">
              Moderaterna vill satsa ännu mer pengar för att komma till rätta
              med spelmissbruk. Man skulle nästan vilja fråga hur mycket pengar
              som de själva har föreslagit under senare år för detta. Det är
              inte många ören. Men nu när vi redan har börjat med detta sedan
              flera år tillbaka passar de på att vara något slags överbudsparti.
            </seg>
            <seg n="648dc458">
              Det kanske är symtomatiskt att när man lyssnar på de borgerliga
              partierna när det gäller dessa frågor har de hela tiden udden
              riktad bara mot staten, det vill säga det statliga spelet, Svenska
              Spel. Men de har ingenting att säga i fråga om de starka kapitalkrafter
              som rör sig inte minst på Internet när det gäller spel. Det tycker
              jag är ganska avslöjande.
            </seg>
          </u>
          <note type="speaker" n="c07f6068">
            Anf. 48 SIV HOLMA (v):
          </note>
          <u who="siv_holma_07ab0e" xml:id="i-840dede1784fd2f3-2" n="d162e24d">
            <seg n="d19f1bfa">
              Fru talman! Jag ska börja med att klarlägga att jag absolut inte
              delar Moderaternas uppfattning att man ska låta utländska spelbolag
              ta över. Jag anser att det skulle innebära att vi inte kan ha
              den reglerade spelmarknad som vi har. Och vi skulle inte kunna
              ha det sociala hänsynstagande som enligt mitt sätt att se är överordnat
              vinstintressena. Vi har också större möjligheter att använda de
              överskott som finns till bra saker i välfärden, till exempel idrott.
            </seg>
            <seg n="69c925af">
              När det gäller det svar som Morgan Johansson gav mig om socialtjänstlagen
              tror jag också att de ambitioner som statsrådet redovisar finns.
              Men tyvärr måste jag ta till mig att det inte fungerar så i verkligheten.
              Då kan man resonera på följande sätt: Är det lagstiftningen som
              det är fel på? Finns det andra åtgärder? Jag känner ju till åtgärdspaketen,
              som jag för övrigt tycker är riktiga och viktiga och en bra start
              som man ska fortsätta med.
            </seg>
            <seg n="edb3c3c6">
              Men jag tror att vi har kommit i ett sådant läge att vi ska ta
              till oss att spelmissbrukare inte får rätt till behandling, trots
              alla goda intentioner från vårt håll här i riksdagen. Då behöver
              vi göra någonting. Jag tror att den beskrivning som ordföranden
              i Spelberoendes förening gjorde är riktig. Jag har också från
              annat håll hört talas om personer som har hamnat i dessa svårigheter
              och som inte har fått hjälp i form av till exempel terapi. Det
              är beklagligt att det är på det sättet. Jag skulle gärna vilja
              att vi gemensamt kunde göra någonting åt detta.
            </seg>
          </u>
          <note type="speaker" n="451ac810">
            Anf. 49 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-4b9337d546aeb9ef-1" n="b987cec0">
            <seg n="96f5d019">
              Fru talman! Även om jag tillhör ett borgerligt parti känner jag
              mig inte träffad av kritiken om att vi bara klankar på det statliga
              spelet. Jag vill slå vakt om monopolet. Men då fordras det att
              det statliga bolaget verkligen visar socialt ansvar och inte gör
              dundertabbar som att bjuda på alkohol eller ha alkohol till rabatterat
              pris dagar man inte tycker att folk spelar tillräckligt mycket
              och så vidare. Jag tror tyvärr att detta hänger ihop med den splittring
              i regeringens arbete som jag har påtalat.
            </seg>
            <seg n="ce561dc3">
              För att glädja ministern kan jag säga att jag är mot enskilt
              spelande. Socialdemokratisk nätpoker är jag helt emot, så på den
              punkten kan vi möjligen finna varandra. Det beror väl på hur maktkampen
              i den här frågan utfaller i det socialdemokratiska partiet.
            </seg>
            <seg n="ec6795f4">
              Det är sant att Internet representerar en allvarlig förändring,
              något som vi naturligtvis måste ta upp. Men fortfarande tror jag
              att Jack Vegas är den största beroendeframkallaren i Sverige.
              Sedan har vi ju också inrättat statliga kasinon. Det är en fullständigt
              onödig åtgärd som också det har påvisats av forskare leder till
              ett ökat spelberoende i Malmö, så allt kan inte skyllas på Internet.
            </seg>
            <seg n="fd37f04f">
              Frågan är om vi ska ge upp nu på grund av Internet. Är Internet
              nu en levande organism som människor inte längre kan kontrollera?
              Vi tror att vi kan kontrollera Internet när det gäller barnpornografi,
              pedofili och annat. Ska vi då inte kunna ha en vettig förebyggande
              politik också när det gäller Internet även om den måste vara internationell?
              Det är väl inte bara i Sverige som vi har spelberoende och där
              människor är oroade. Men det fordras naturligtvis mer kraft och
              mer energi för att kunna komma åt saken på det internationella
              planet. Därför behöver vi hålla ihop om det här.
            </seg>
            <seg n="615f4ec5">
              Jag vill upprepa önskemålet om en bred parlamentarisk utredning
              men inte för att stoppa åtgärder utan för att få in det förebyggande
              perspektivet med lite större kraft.
            </seg>
          </u>
          <note type="speaker" n="829861f2">
            Anf. 50 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-2a9dd86e990953dd-3" n="ba13f1cd">
            <seg n="3a774133">
              Fru talman! Återigen, Siv Holma: Jag tror att våra ambitioner
              är i samklang. Vi vill utöka möjligheterna för människor med spelmissbruk
              att få hjälp och successivt bygga ut det här. Det handlar också
              om att se över vilka metoder som verkligen fungerar. Det ligger
              nog i sakens natur att det kommer att ta några år innan vi verkligen
              vet det. Låt oss samtidigt använda de åren till att så att säga
              successivt utöka volymerna! Jag ser, som sagt, fram emot att kunna
              samarbeta med Vänsterpartiet också i den frågan framöver så att
              vi kan fortsätta det jobb som vi gjort under den här mandatperioden.
            </seg>
            <seg n="ac9a53ea">
              Det är klart att jag inte avser Gabriel Romanus när det gäller
              kritiken mot borgerlighetens sätt att hantera spelfrågorna. Vi
              vet att ni, får man väl säga, har väldigt olika uppfattningar
              också i den här frågan. Moderaterna står på sin linje. Vad jag
              sade var en kritik mot Kent Olsson. Hela tiden kritiserar man
              ju ensidigt statens spelverksamhet utan att det minsta bry sig
              om de privata aktörer som finns. Tvärtom vill man gärna öppna
              upp större ytor för dem. Det är ju så man jobbar.
            </seg>
            <seg n="1e8ae3b9">
              Flera har i debatten haft uppe den ansökan som gjorts från arbetarrörelsen
              när det gäller nätpoker. Där kan jag väl säga det som kanske inte
              så många vet om, nämligen att den ansökan är tillbakakallad. Den
              är alltså numera tillbakadragen. I den mån det har funnits en
              maktkamp om detta är den väl därmed avgjord.
            </seg>
            <seg n="b7554d1c">
              Argumentationen bakom detta är att regeringen inte kommer att
              ge fler nätpokeraktörer tillstånd innan vi ordentligt har utvärderat
              vilka effekter den verksamhet får som nu bedrivs av Svenska Spel
              bland annat när det gäller att ta marknadsandelar från de privata
              aktörerna på Internet.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="9975e5a0">
            9 § Svar på interpellation 2005/06:269 om fågelinfluensan
          </note>
          <note type="speaker" n="6982fac0">
            Anf. 51 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-2a9dd86e990953dd-4" n="ba13f1cd">
            <seg n="efe17d5e">
              Fru talman! Chatrine Pålsson har frågat mig
            </seg>
            <seg n="cb30e3ed">
              Först vill jag säga att jag delar Chatrine Pålssons åsikt att
              detta är en högst angelägen fråga.
            </seg>
            <seg n="4e6eb1fb">
              Det största hotet mot människors hälsa är inte fågelinfluensan
              i sig utan risken att den ska ge upphov till en helt ny influensavariant
              med förmåga till snabb global spridning bland människor. De senaste
              fynden av fågelinfluensa bland vilda fåglar i Sverige förändrar
              i nuläget inte riskbedömningen för smittspridning mellan människor.
            </seg>
            <seg n="23c749a9">
              De människor som hittills smittats har haft nära kontakt med
              smittade tamfåglar. Det är få av de människor som haft nära kontakt
              med dessa som har smittats. Fågelinfluensan är ändå allvarlig
              för den som smittats. Av de människor som har varit bekräftat
              smittade, 175 personer, har 95 avlidit.
            </seg>
            <seg n="4d87a5ab">
              Det finns inga rapporter om att människor har blivit smittade
              av sjuka vilda fåglar. Enligt den europeiska livsmedelssäkerhetsmyndigheten,
              Efsa, finns heller inga data i dag som visar att sjukdomen kan
              spridas till människa via infekterade livsmedel.
            </seg>
            <seg n="c217f148">
              Det finns i dag inga tecken på att H5N1 kan spridas mellan människor.
              För att smittspridning mellan människor ska kunna ske måste viruset
              förändras, muteras. Om en mutering sker kommer detta sannolikt
              att ske i Asien där människor lever mycket nära smittade fåglar.
            </seg>
            <seg n="4f23d02d">
              Åtgärder för att skydda människors hälsa är inriktade på att
              förhindra att människor kommer i kontakt med smittade fåglar,
              utan ett adekvat skydd, och att förhindra att människor som varit
              i kontakt med sjuka fåglar insjuknar.
            </seg>
            <seg n="fa8e095f">
              Särskilda skyddsåtgärder har vidtagits av Jordbruksverket för
              att förhindra att tamfåglar smittas. Detta är ett viktigt led
              i arbetet med att förhindra att människor kommer i kontakt med
              fågelinfluensa.
            </seg>
            <seg n="7487651d">
              Socialstyrelsen har förvarnat att H5N1 behöver föras in i smittskyddslagens
              (2004:168) bilaga över allmänfarliga sjukdomar. Härigenom kommer
              sjukdomen att omfattas av lagens regelsystem om bland annat smittspårning,
              vilket ökar möjligheterna att förebygga spridning av sjukdomen.
              Ändring av förordningen beslutades den 2 mars.
            </seg>
            <seg n="7eb9cae3">
              Socialstyrelsen har på regeringens uppdrag inhandlat antivirala
              läkemedel som kan användas till riskgrupper och som profylax för
              samhällsviktiga funktioner för att skydda befolkningen mot en
              pandemi. Socialstyrelsen har också lagt fram en plan för ytterligare
              inköp av antivirala läkemedel. Ytterligare beställningar kommer
              att ske.
            </seg>
            <seg n="c8865106">
              Socialstyrelsen har ytterligare lager av antivirala läkemedel
              som kan användas av dem som behöver handskas med döda vilda fåglar.
            </seg>
            <seg n="dbc36057">
              I Sverige bevakar flera myndigheter, bland annat Jordbruksverket,
              Statens veterinärmedicinska anstalt, Smittskyddsinstitutet, Socialstyrelsen,
              Krisberedskapsmyndigheten och Arbetsmiljöverket, utvecklingen
              av fågelinfluensan. Regeringen för en kontinuerlig dialog med
              dem om det aktuella läget.
            </seg>
            <seg n="0dafa65d">
              De närmast berörda myndigheterna har öppnat en gemensam telefonpanel
              där allmänheten kan få svar på frågor. I dagsläget är Jordbruksverket
              den närmast berörda myndigheten, som informerar via sin webbplats.
              Socialstyrelsen har också information på sin webbplats, bland
              annat en sammanställning av vilka åtgärder som deras smittskyddsenhet
              har vidtagit. Myndigheterna har också möjligheter att svara på
              telefonförfrågningar.
            </seg>
            <seg n="ae7d0619">
              Jag har regelbundna kontakter med de politiska partierna. Jag
              informerade socialutskottet den 22 februari, och jag informerade
              riksdagen den 23 februari. Jag har för avsikt att träffa partierna
              igen efter det att Lars Rekke har lämnat sin rapport om vaccintillverkning
              i Sverige, den 30 mars.
            </seg>
          </u>
          <note type="speaker" n="1c20439d">
            Anf. 52 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-881c2c7aac5bcbec-0" n="686f4609">
            <seg n="1d668704">
              Fru talman! Jag vill börja med att tacka Morgan Johansson för
              svaret. Jag ställde interpellationen den 15 februari, alltså ungefär
              två veckor innan det fanns, vad vi vet, några sjuka fåglar i Sverige.
              Det var alltså i själva verket inte det faktum att vi har hittat
              smittade fåglar som gjorde att jag ställde interpellationen.
            </seg>
            <seg n="6a978a02">
              Samtidigt vill jag säga, vilket jag tror att Morgan Johansson
              förstår, att den krisberedskap som den här regeringen under senare
              år haft för det oväntade inte har fått särskilt höga betyg. Därför
              finns det all anledning att nu inför oron för att det kan komma
              en pandemi göra det bättre från regeringens sida.
            </seg>
            <seg n="d4622e1b">
              Fru talman! Jag vill också säga att det ibland när jag hör saker
              via medierna, hör uttalanden, känns som att man har bestämt sig
              för att man ska lugna befolkningen. Självklart ska man vara så
              saklig som möjligt i sin information. Men samtidigt som man säger
              att det på intet sätt är någon fara på taket ser vi från de områden
              där det finns smittade fåglar inte minst i min valkrets och då
              i Oskarshamn bilder på människor som går omkring med gasmasker
              och overaller som täcker hela kroppen och med munskydd och särskilda
              fotbeklädnader. När man ser de bilderna har väl ingen någon känsla
              av att det jobbas med ofarliga saker. Jag tror att man måste försöka
              anpassa informationen efter handlingssättet. Det är viktigt.
            </seg>
            <seg n="aa5a601b">
              Jag vill också ställa en fråga till Morgan Johansson. Morgan
              Johansson säger att Socialstyrelsen på regeringens uppdrag har
              inhandlat antivirala läkemedel. Jag undrar hur mycket som är upphandlat
              i dag, när vi har den 14 mars.
            </seg>
            <seg n="8fa4b3bb">
              Detta ska användas till riskgrupper och som profylax för samhällsviktiga
              funktioner. Jag undrar: Vad är det här för någonting? I en av
              tv-sofforna härom morgonen sade företrädare från både Socialstyrelsen
              och Smittskyddsinstitutet tror jag att det var att det inte finns
              några sådana agendor. Om pandemin kommer till Sverige ska man
              kunna få antivirala läkemedel, sade de. Finns det några grupper
              som ska komma först eller finns det inte det? Det tror jag skulle
              kännas som bra information.
            </seg>
            <seg n="8a5c49b7">
              Jag ställde också en fråga om när vi ska ha ett uppföljande möte.
              Det är så här, Morgan Johansson: Vi kallade Morgan Johansson till
              socialutskottet den 22 februari. Det var bra att du också kom
              då, tycker jag. Det gav oss bra information. Likaså tyckte jag
              att det var bra att riksdagen blev informerad den 23 februari.
            </seg>
            <seg n="bece19db">
              En sådan här fråga är ju så stor. Jag tror inte att vi kan hitta
              någon människa i hela landet som inte vet att diskussionen om
              fågelinfluensan har funnits. Det är därför oerhört viktigt att
              vi i riksdagens kammare och alla partier får vara med i processen.
            </seg>
            <seg n="fdc23c07">
              Jag vill ställa en fråga om ifall Morgan Johansson redan i dag
              har någon uppgift när det gäller Lars Rekkes rapport. Den kommer
              ju inte förrän den 30 mars.
            </seg>
          </u>
          <note type="speaker" n="a03c973d">
            Anf. 53 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-2a9dd86e990953dd-5" n="ba13f1cd">
            <seg n="6142f4d8">
              Fru talman! Frågan om pandemiberedskap kom upp nästan direkt
              efter det att jag hade tillträtt. Det är tre och ett halvt år
              sedan nu. Chatrine Pålsson säger att hon hade skrivit en interpellation
              14 dagar före det att vi fick fågelinfluensan. Då kan jag säga
              att jag satte upp det här på min att-göra-lista tre och ett halvt
              år innan det över huvud taget var aktuellt att det skulle komma
              till Sverige.
            </seg>
            <seg n="e377c716">
              Varför då? Jo, därför att vi vet att vi har haft pandemier tidigare
              genom historien spanska sjukan, asiaten och Hongkong. Inte vid
              något tillfälle tidigare har vi haft en ordentlig pandemiberedskap.
              Vi har inte haft några antivirala läkemedel och ingen beredskap
              när det gäller hälso- och sjukvården. Vi har knappt ens haft en
              lagstiftning som har fungerat för de här extraordinära situationerna.
            </seg>
            <seg n="50b56a77">
              Vad vi har gjort nu under mandatperioden är insatser på smittskyddsområdet
              som ingen tidigare regering har gjort. Vi tog fram en ny smittskyddslag.
              Den gamla är 15 år gammal, och vi såg till att modernisera den
              och ta fram en ny. Vi tog fram en särskild lagstiftning för extraordinära
              smittskyddsåtgärder. Ta bara en sådan sak som att vi inte hade
              riktiga möjligheter att hålla kvar ett flygplan där vi trodde
              att människor kanske bar på virus! Vi kunde inte hålla ett sådant
              plan kvar på flygplatsen, till exempel på Arlanda, och undersöka
              människor efter hand innan vi släppte dem vidare ut i samhället.
              En sådan lagstiftning för karantänsmöjligheterna fanns inte innan
              regeringen lade fram en proposition om det och riksdagen beslutade
              om det.
            </seg>
            <seg n="f3059bfe">
              Vi tog fram en pandemiplanering som blev färdig för drygt ett
              år sedan. Också den var den första i sitt slag. Vi köpte antivirala
              läkemedel som ett av de första länderna. Det gjorde vi redan förra
              året. Då köpte vi en miljon doser, och nu alldeles nyligen har
              vi köpt ytterligare 200 000 behandlingar.
            </seg>
            <seg n="752dfcb4">
              Vid flera tillfällen har regeringen rådfrågat både Socialstyrelsen
              och Smittskyddsinstitutet om underlag för hur vi ska kunna stärka
              beredskapen. Varje gång vi har gjort det har regeringen också
              levererat det som Socialstyrelsen har efterfrågat. Det kommer
              vi att göra också när det gäller ytterligare antivirala läkemedel.
              Vi kommer att göra ytterligare sådana beställningar under det
              här året.
            </seg>
            <seg n="3d7a61fb">
              Jag störs lite av en sak i debatten. Vid de tillfällen som jag
              har tagit upp frågan och hållit riksdagen informerad om den det
              har jag varit angelägen om att göra har Chatrine Pålsson varit
              ganska lågmäld. Det är först nu som hon vill göra partipolitik
              av detta. Hon vill gärna ut och exploatera den oro som människor
              har. De har en oro för att bli sjuka.
            </seg>
            <seg n="c5e51d3f">
              Jag har varit angelägen om att jag inte vill ha någon partipolitisk
              träta om detta. Jag vill inte att det här ska bli ett sätt för
              partier att plocka poäng på människors rädsla för att bli sjuka.
              Så har Kristdemokraterna inte tänkt. Tvärtom har de varit angelägna
              om att komma ut.
            </seg>
            <seg n="231ba7dd">
              Det är fler än jag som har sett detta som ett bekymmer. Jag ska
              citera en moderat, Ewa Björling, som ju sitter i den här kammaren.
              Hon sade så här i tidningen Fokus för inte mer än en vecka sedan
              om hur Kristdemokraterna har agerat: Det är mer ett utslag av
              deras partis vilja att synas i medierna. Jag tycker att de två
              ministrarna har agerat klokt, metodiskt och precis så som man
              ska göra inför en eventuell pandemi. Till och med samarbetet mellan
              myndigheterna ser ut att fungera. Så säger man alltså från moderat
              håll, vilket naturligtvis känns bra. Men det är också en väldig
              kritik mot Kristdemokraternas sätt att försöka exploatera människors
              rädsla. Gör inte det, Chatrine Pålsson!
            </seg>
          </u>
          <note type="speaker" n="d30fc2a7">
            Anf. 54 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-881c2c7aac5bcbec-1" n="686f4609">
            <seg n="db38e28d">
              Fru talman! Det är intressant att Morgan Johansson har med sig
              en skrift och citerar Moderaterna. Det är enbart när de går Morgan
              Johanssons ärenden som han gör det.
            </seg>
            <seg n="634361b9">
              Jag kan känna att jag är helt ren ifrån att ha velat göra partipolitik.
              Däremot känner jag att jag har rätt som oppositionspolitiker att
              spegla den oro som människor känner. Det handlar om en stor oro
              för många människor, inte minst för dem som inte känner sig prioriterade
              om detta skulle komma. Det har ju förekommit uppgifter även i
              medierna om att man prioriterar vissa grupper och att andra grupper
              inte ska få någon medicin.
            </seg>
            <seg n="8e350e0e">
              Jag tycker att det är bra att vi också har gjort en ändring i
              smittskyddslagen. Jag tycker att det var bra när vi gjorde det
              förra gången, och det har jag också sagt. Då gällde det hot som
              skulle kunna komma från terrorism och så vidare. Det är ju inte
              så länge sedan vi gjorde det.
            </seg>
            <seg n="a7f7db9d">
              Jag tycker ändå att det här är viktigt. Jag tror att det var
              i oktober månad som vi begärde en aktuell debatt här i riksdagen.
              Då sade statsrådet att det skulle beställas en miljon doser till
              av antivirala läkemedel. Om jag förstår saken rätt är det bara
              200 000 doser som är beställda av dem. Min fråga är: När kommer
              de andra?
            </seg>
            <seg n="2ccc7a4f">
              Jag vill upprepa min andra fråga. Finns det någon prioriteringslista
              över de människor som ska få antivirala läkemedel eller finns
              det inte det? Jag tycker att det känns viktigt att säga det. Morgan
              Johansson vet att jag har gett hela mitt liv åt sjukvården. I
              den övriga sjukvården behandlar vi människor med läkemedel allteftersom
              de får symtom och behov. Jag tycker att det är precis samma sak
              här. Om människor smittas och behöver ett läkemedel ska vi naturligtvis
              ha det att tillgå. Min fråga är: Finns det någon dold agenda,
              eller ska alla som behöver få antivirala läkemedel också få det
              till dess att vi hinner med att producera ett vaccin?
            </seg>
          </u>
          <note type="speaker" n="68a307a1">
            Anf. 55 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-2a9dd86e990953dd-6" n="ba13f1cd">
            <seg n="36ab27c0">
              Fru talman! Min kritik låg just i detta. Chatrine Pålsson säger
              att hon vill spegla den oro som människor känner. Men hon är också
              rätt angelägen om att försöka späda på den. Hon är också angelägen
              om att göra partipolitik av den. Hon inledde sitt första inlägg
              här med att säga: Regeringen är ju så dålig på krisberedskap det
              vill säga efter tsunamikritiken. Det är det som vi ska läsa in.
            </seg>
            <seg n="cccd32ac">
              Jag tycker att det är lågt. Jag tycker inte att man ska använda
              en sådan här fråga om pandemiberedskap och använda människors
              rädsla för att bli sjuka och rädsla för att dö i partipolitiska
              hänsyn.
            </seg>
            <seg n="df18e50d">
              Jag tycker inte att man ska späda på den oro som finns och absolut
              inte heller fiska i det partipolitiskt. Det ska man hålla sig
              för god för, precis på det sätt som Ewa Björling pekade på i artikeln
              det var därför jag läste upp den.
            </seg>
            <seg n="040d8a8b">
              Återigen kring vår beredskap: Ja, vi har en ny smittskyddslag.
              Vi har lagstiftning när det gäller extraordinära smittskyddsåtgärder.
              Vi har en pandemiplanering. Vi har antivirala läkemedel som är
              inköpta, och vi kommer att köpa in ytterligare sådana. Jag kan
              inte i dagsläget ange något datum när vi gör det, men vi kommer
              att göra det efter den plan som Socialstyrelsen har satt upp.
            </seg>
            <seg n="35069b8f">
              Utöver det har vi hela projektet med att försöka få till stånd
              en vaccinproduktion i Sverige. Där ligger vi också ganska nära.
              Den 30 mars kommer, som sagt var, Lars Rekke med sina rekommendationer
              till oss. Jag ser framför mig att vi efter det kan inleda sakförhandlingar
              direkt med de privata aktörer som kan vara intresserade av det.
            </seg>
            <seg n="5128efdf">
              Min bedömning är nog ändå att Sverige skulle kunna erbjuda en
              väldigt god miljö för en sådan här produktion. Kan vi samtidigt
              säkerställa att vi får ett gott samarbete med de andra nordiska
              länderna, och kanske några av de baltiska länderna, är det ännu
              bättre.
            </seg>
            <seg n="a9cbb522">
              Jag far till Norge nästa vecka, eftersom Norge nu är ordförande
              i Nordiska ministerrådet. En av frågorna på agendan vid min träff
              med den norske ministern är just pandemifrågan.
            </seg>
            <seg n="8a1d6aa1">
              Det är fel att försöka ge bilden att regeringen inte gör någonting
              i den här frågan, för det har vi gjort under hela mandatperioden.
            </seg>
            <seg n="d361c9bb">
              Hur ska då de antivirala läkemedlen fördelas? Ja, det är naturligtvis
              behoven som ska styra i första hand. Så är det ju. Det innebär
              bland annat att när människor insjuknar och behöver de här medicinerna
              är det klart att de ska ha dem. Det är därför vi har köpt in så
              mycket.
            </seg>
            <seg n="ed241a71">
              Utöver det måste vi också fundera om det finns sektorer i samhället
              där vi helst ska försöka förebygga att alla insjuknar samtidigt.
              Det är det som är bekymret. Vi kan inte ha alla sopåkare sjuka
              på samma gång det går inte. Då kommer vi att få en massa andra
              sjukdomar över oss. Vi kan inte heller ha hela hälso- och sjukvården
              lamslagen genom att alla läkare och sjuksköterskor blir sjuka
              på samma gång.
            </seg>
            <seg n="bfdd0256">
              Därför måste det också finnas en beredskap för att ge människor
              antivirala läkemedel i förebyggande syfte under den tid som det
              tar att ta fram ett vaccin. Det handlar helt enkelt om att kunna
              upprätthålla de basala strukturerna i samhället. Den diskussionen
              är svår det inser jag också men den måste tas. Jag tror inte att
              man ska försöka gömma sig för den. Den finns där, och vi kommer
              att få ta den diskussionen, om inte annat så när vi hamnar i en
              sådan situation.
            </seg>
          </u>
          <note type="speaker" n="d962181b">
            Anf. 56 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-881c2c7aac5bcbec-2" n="686f4609">
            <seg n="3ee93bef">
              Fru talman! Jag är inte förvånad över att Morgan Johansson tycker
              att det är lågt att man kritiserar regeringen. Det var likadant
              efter tsunamin. När man kritiserade regeringen tyckte de att det
              var hemskt att kritisera regeringen för sådana känslomässiga frågor.
              Men om det är någon gång man har rätt att kritisera kraftfullt
              är det när det är sådana här mycket känsliga frågor som har med
              liv och död att göra.
            </seg>
            <seg n="c6c35bd9">
              Jag hoppas naturligtvis att vi ska kunna komma överens om en
              plan som är saklig och bra och som de facto fungerar när det händer
              något. Det är min hela ambition.
            </seg>
            <seg n="b34565eb">
              Jag har en annan fråga som jag gärna vill ställa i mitt sista
              inlägg. Sveriges Kommuner och Landsting har också ett ansvar,
              om det skulle hända att flera miljoner svenskar insjuknar, till
              exempel hur man ordnar sin beredskap på sjukhus och hur man har
              möjlighet att isolera människor från andra. Vi har inte samma
              antal vårdplatser nu som vi hade för bara 1015 år sedan, utan
              vi har färre. Då är min slutgiltiga fråga till Morgan Johansson:
              Hur långt har kontakterna med Sveriges Kommuner och Landsting
              kommit?
            </seg>
          </u>
          <note type="speaker" n="eccb14fb">
            Anf. 57 Statsrådet MORGAN JOHANSSON (s):
          </note>
          <u who="morgan_johansson_minister_2002" xml:id="i-1aa637a90d08073e-0" n="ba13f1cd" next="i-81b4c80dad68465a-0">
            <seg n="25e5643c">
              Fru talman! Mycket långt. Sedan vi inledde jobbet med pandemiberedskapsplanen
              har de funnits med hela tiden. Ett exempel på det är en konkret
              sak som gjordes under förra året, när man från landstingens sida
              centraliserade sina vaccinuppköp till ett och samma landsting.
              Man inser ju att om man i en pandemisituation ska ge sig ut och
              försöka handla vaccin duger det inte att komma som ett enskilt
              landsting, utan då måste Sverige agera samfällt.
            </seg>
            <seg n="92bc1b08">
              Men också när det gäller hälso- och sjukvårdens beredskap måste
              man ta fram det antal sjuksängar som behövs. Man diskuterar exempelvis
              att man kan behöva ta fram uppemot 6 000 sjukhussängar under en
              övergångsperiod. Det innebär bland annat att man måste ställa
              in planerade operationer akuta situationer måste man alltid ta
              hand om. Då måste det finnas en beredskapsplan för det, det vill
              säga: Vilken typ av operationer ska man ställa in? Vilka kan man
              vänta med till senare?
            </seg>
            <seg n="f8b2867e">
              Arbetet med att ta fram resurser i hälso- och sjukvården för
              ett sådant här läge och den samfällda planeringen är mycket långt
              gånget.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="073fd6a6">
            Ajournering
          </note>
          <note n="6d8f9412">
            Kammaren beslutade kl. 16.05 på förslag av tredje vice talmannen
            att ajournera förhandlingarna till kl. 18.00.
          </note>
          <u who="morgan_johansson_minister_2002" xml:id="i-81b4c80dad68465a-0" n="ba13f1cd" prev="i-1aa637a90d08073e-0">
            <seg n="c7456804">
              Återupptagna förhandlingar
            </seg>
          </u>
          <note n="3cd4edc1">
            Förhandlingarna återupptogs kl. 18.00.
          </note>
          <note n="5ecdde54">
            10 § Svar på interpellation 2005/06:245 om statens ansvar vid
            översvämningskatastrofer
          </note>
          <note type="speaker" n="c82acc44">
            Anf. 58 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-17" n="20002e21">
            <seg n="ee90a6b0">
              Fru talman! Ulla Löfgren har frågat samhällsbyggnadsminister
              Mona Sahlin om statsrådet är beredd att se över hur staten kan
              ta ett större ansvar för samordning av samhällsresurser för ett
              effektivare ingripande vid översvämningskatastrofer. Interpellationen
              har överlämnats till mig.
            </seg>
            <seg n="b4528b04">
              Jag ser det som angeläget att ständigt arbeta med att förbättra
              och effektivisera samhällets krishanteringsförmåga. Regeringen
              avser att överlämna en proposition till riksdagen med åtgärder
              för att förbättra samhällets krisberedskap. Jag återkommer till
              detta senare.
            </seg>
            <seg n="6814dfba">
              Låt mig vidare konstatera att alla kriser som inträffar i Sverige
              får konsekvenser i en kommun. Därför bör också planeringen för
              att möta kriser och förmågan att hantera dem i första hand vara
              en uppgift för kommunerna.
            </seg>
            <seg n="b6d397e0">
              När det gäller samhällets krishanteringsförmåga har det under
              de senaste åren på regeringens initiativ införts ett antal lagar
              som har stärkt samhällets förmåga att förebygga och hantera kriser.
              En sådan är lagen om extraordinära händelser i fredstid hos kommuner
              och landsting. Lagen innebär bland annat att kommunerna en gång
              per mandatperiod ska fastställa en plan för hur extraordinära
              händelser ska hanteras. Enligt lagen får kommuner och landsting
              också på begäran bistå varandra i händelse av en extraordinär
              händelse.
            </seg>
            <seg n="2b7d64f3">
              Ett annat exempel på detta är lagen om skydd mot olyckor som
              också gör det möjligt för kommunerna att använda andra kommuners
              resurser för räddningstjänst. Därutöver innebär lagen att myndigheter
              och kommuner är skyldiga att på anmodan av räddningsledaren delta
              med personal och egendom i en räddningsinsats. Om en räddningstjänstinsats
              i kommunal räddningstjänst medför betydande kostnader har kommunen
              rätt till ersättning av staten för den del av kostnaderna som
              överstiger kommunens självrisk.
            </seg>
            <seg n="d3b3961e">
              Det är med det här perspektivet som åtgärder under senare år
              vidtagits för att förbättra skyddet mot olyckor och krishanteringsförmågan
              på lokal nivå. Det svenska krishanteringssystemet bygger på ansvarsprincipen
              som innebär att den som har ansvar för en verksamhet under normala
              förhållanden ska ha motsvarande ansvar under kris- och krigssituationer.
              Det råder en stor samstämmighet om detta bland de politiska partierna.
              Erfarenheter från senare års översvämningar och skogsbränder visar
              också att de kommuner som drabbats hittills hanterat situationen
              bra.
            </seg>
            <seg n="eef824a4">
              Statens stöd till kommunerna för att utveckla förmågan att hantera
              kriser, exempelvis vid översvämningar, är självfallet viktigt.
              Flera statliga myndigheter ger också ett sådant stöd. Räddningsverket
              har till exempel förråd med översvämningsmateriel i Revinge och
              Sandö och kan vid behov snabbt bistå med sandsäckar och annan
              materiel. Hemvärnet hjälper på många håll i landet den kommunala
              räddningstjänsten med hanteringen av dessa sandsäckar.
            </seg>
            <seg n="706a1c2d">
              Vidare har staten och Svenska Kommunförbundet mot bakgrund av
              lagen om extraordinära händelser kommit överens om kommunernas
              särskilt utpekade uppgifter och ersättning för dem i krishanteringssystemet.
              Överenskommelsen innebär att kommunernas uppgifter i krisberedskap
              anpassas till den breddade hotbilden. För de nya förberedande
              uppgifter som kommunen får tillför staten årligen ca 250 miljoner
              kronor till kommunerna. Regeringen avser i mars 2006 att lämna
              förslag till riksdagen om en lagreglering av dessa uppgifter för
              att sätta avtalet i kraft. Staten lämnar utöver dessa medel också
              stöd till kommunerna i form av räddningscentraler, utbildning
              med mera. Detta stöd uppgår till ca 200 miljoner kronor årligen.
            </seg>
            <seg n="d73c8999">
              Regeringen har vidare beslutat om ett direktiv till en utredning
              om effekterna av klimatförändringen och hur samhällets sårbarhet
              för dessa kan minska (dir. 2005:80). Utredningen ska bland annat
              identifiera eventuella organisatoriska brister när det gäller
              ansvaret för beredskap vid extrema väderhändelser och för anpassning
              till ett förändrat klimat. Slutbetänkandet ska lämnas senast den
              1 oktober 2007.
            </seg>
            <seg n="54b7552f">
              Jag vill avslutningsvis återknyta till din fråga om samordning
              av samhällsresurser för ett effektivare ingripande vid olika katastrofer.
              Regeringen avser som jag tidigare har nämnt att överlämna en proposition
              till riksdagen senast den 22 mars 2006 med åtgärder för att förbättra
              samhällets krisberedskap. Frågor om samordning och om effektivare
              användning av samhällets resurser i kriser liksom övnings- och
              utbildningsinsatsernas betydelse utgör viktiga delar i propositionen.
            </seg>
          </u>
          <note type="speaker" n="17115467">
            Anf. 59 ULLA LÖFGREN (m):
          </note>
          <u who="ulla_lofgren_239129" xml:id="i-5d8ea9b6b37c5f4d-2" n="1576f964">
            <seg n="4742ab8b">
              Fru talman! Jag ber att få tacka försvarsministern för svaret.
              Vad jag förstår av svaret händer det en hel del saker i Regeringskansliet.
              Jag tog upp frågan med anledning av att Mona Sahlin hade mottagit
              en rapport från SGI. Jag trodde att det var hon som också hade
              ansvaret för att om det händer någonting se till att man ska vara
              förberedd på hur det ska lösas.
            </seg>
            <seg n="0b30ab78">
              Det är intressant med den utredning som nu ska lägga fram sitt
              betänkande. Den tar egentligen upp den problematik, har jag förstått
              av svaret, som jag vill belysa lite grann.
            </seg>
            <seg n="e719ab0b">
              Jag vill poängtera att den samordning som jag föreslår inte innebär
              att staten ska ta över någonting från kommunerna eller ta på sig
              en större kostnad än i dag för eventuella översvämningskatastrofer
              utan enbart att staten ska medverka till att de samhällsekonomiska
              kostnaderna blir så små som möjligt. Staten står i dag för kostnader
              utöver den kommunala självrisken. Uppbyggnad av en personell och
              materiell beredskap skulle i själva verket spara pengar åt staten,
              som jag ser det.
            </seg>
            <seg n="6f0b598f">
              Det är viktigt att påpeka att det inte är fråga om att ta ifrån
              kommunerna något operativt ansvar utan att skapa en resurs som
              en drabbad kommun kan utnyttja i sitt arbete. Jag tror heller
              inte att det krävs så stora insatser för att åstadkomma den samordningen.
              Kanske utredningen kommer att komma med förslag också inom det
              området. Jag tror att det behövs vissa lag- och regeländringar
              givetvis, men jag tror inte att de behöver vara så omfattande.
            </seg>
            <seg n="3d4ae118">
              För att utnyttja hemvärnet som en nationell insatsstyrka, som
              jag nämnde i min interpellation, krävs egentligen bara att ministern
              skriver in i regleringsbrevet att det ska vara en av hemvärnets
              uppgifter, om jag har förstått saken rätt. Jag skulle vilja fråga
              försvarsministern om regeringen är beredd att pröva en modell
              där hemvärnet kan övas och bli en nationellt användbar resurs.
            </seg>
          </u>
          <note type="speaker" n="ab95b58b">
            Anf. 60 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-18" n="20002e21">
            <seg n="49355054">
              Fru talman! Jag tycker att det är bra att Ulla Löfgren och jag
              är överens om att det är i en kommun som olyckor sker, och det
              är där man också ska kunna hantera en allvarlig händelse. Det
              finns situationer när händelseförloppet blir så dramatiskt att
              räddningsledaren i kommunen i dag med gällande lagstiftning har
              rätt att begära hjälp från andra kommuner eller från envar som
              han eller hon bedömer krävs för att man ska kunna hantera situationen.
              Det är redan så att om olyckan och händelseförloppet skulle bli
              alltför dramatiskt finns en möjlighet både för länsstyrelsen att
              ta över uppgifter och för regeringen att ytterst ta över uppgiften.
              Men oftast måste man sedan återföra det operativa ansvaret till
              räddningsledaren. Det är därför man inte kan ha några styrkor
              utöver den räddningstjänst som finns i kommunerna. Det är de som
              går in och hjälper till. Försvarsmakten kan vara en stödresurs
              och är det med en del av sin personal och sina transportmöjligheter.
              Det har räddningsledaren full rätt att begära redan i dag, och
              det vet räddningsledarna också om.
            </seg>
            <seg n="4835b4e4">
              Man behöver öva och utbilda sig för situationerna och få stöd
              när det gäller hur arbetet läggs upp. Då finns Statens räddningsverk
              som därtill lägger upp förråd av materiel så att man ska kunna
              ha både sandsäckar, barriärer och annat som kan krävas för uppgiften.
              Jag bedömer därför inte att vi behöver göra några ytterligare
              påpekanden.
            </seg>
            <seg n="c100acb1">
              Med stödförordningen som vi i riksdagen också har sagt inte ska
              vara dimensionerande för Försvarsmakten har räddningsledaren möjlighet
              att peka och säga: Jag behöver den här hjälpen från Försvarsmakten.
              Om Försvarsmakten då inte är fullt upptagen med att använda resursen
              på annat håll eller för sin egen verksamhet är man skyldig att
              bistå. Så ser regelverket ut i dag. Det är en ganska ändamålsenlig
              ordning. Det har också visat sig att vi klarat av många svåra
              situationer med hjälp av den lokala kunskap om resurser och möjligheter
              som finns i kommunerna kombinerat med ett lagligt stöd för räddningsledarna
              att begära hjälp.
            </seg>
          </u>
          <note type="speaker" n="2d95621c">
            Anf. 61 ULLA LÖFGREN (m):
          </note>
          <u who="ulla_lofgren_239129" xml:id="i-5d8ea9b6b37c5f4d-3" n="1576f964">
            <seg n="4787f9ea">
              Fru talman! På Statens räddningsverk är man inte så nöjd med
              den situation som nu råder. Det är den uppfattning jag har fått.
            </seg>
            <seg n="9141e154">
              Efter att ha fått en föredragning om den förstudie som gjorts
              i Storuman om en test-, utvecklings-, övnings- och forskningsanläggning
              för konsekvenser och effekter vid översvämningar tycker jag att
              den modellen verkar tilltalande. Det skulle innebära att det fanns
              en anläggning där räddningstjänst och andra aktörer kunde öva
              sig i att hantera den materiel som finns och de problem som uppstår
              i samband med översvämningar.
            </seg>
            <seg n="95bd088b">
              Av förstudien framgår även att om en sådan anläggning förlades
              till Storuman skulle en förrådshållning av materiel för översvämningsbegränsning
              också kunna göras i anslutning till en övningsplats. I dag finns
              det materiel. Dock är det bara ungefär hälften som kan användas,
              har jag fått uppgift om, och det är ju lite tragiskt. En sådan
              central förrådshållning, exempelvis intill Gunnarns flygplats,
              skulle möjliggöra att man snabbt fick ut materielen, inte bara
              till Sverige utan också till andra delar av världen där det händer
              stora katastrofer.
            </seg>
            <seg n="e50e09f4">
              SGI påtalar i sin rapport, den som överlämnades till Mona Sahlin,
              att det behövs forskning bland annat om hur olika jordarter reagerar
              vid översvämningar. Sådan forskning skulle också med fördel kunna
              bedrivas i det projekt som studerats i Storuman. Anledningen är
              att man har ett perfekt vattendrag med både in- och utlopp i anslutning
              till Umeälven. Vattenregleringsföretaget anser inte heller att
              det skulle vara någon större kostnad att anlägga ett sådant övnings-
              och prövningsvatten. Där skulle man kunna simulera översvämningar
              för både övnings- och forskningsändamål.
            </seg>
            <seg n="9b829112">
              Slutligen vill jag i det stycket betona att investeringar i en
              sådan övnings- och forskningsplats säkert inte skulle behöva belasta
              staten heller då försäkringsbolagen faktiskt är väldigt intresserade
              av att medverka till skadeförebyggande och skadebegränsande åtgärder.
            </seg>
            <seg n="0619a7a2">
              Kommunerna har ansvaret för det akuta läget vid en översvämning.
              Dock är det inte så att varje räddningschef har utbildning. Vi
              skulle behöva ha en central utbildningsplats för räddningscheferna
              och säga att man måste ha en sådan utbildning för att få vara
              räddningsledare i en kommun vid en översvämning. Likadant med
              hemvärnsmän: Om man utbildade hemvärnsmän över hela Sverige i
              att hantera denna materiel i samband med översvämningar hade man
              ju där en resurs som man skulle kunna sätta in.
            </seg>
            <seg n="57daf67b">
              Det enda jag egentligen är ute efter är alltså att man skulle
              se till att kommunerna fick möjlighet att förbättra sina kunskaper
              i detta. Det tror jag skulle göra att vi kunde spara pengar i
              slutändan om det händer en katastrof. Jag skulle gärna vilja höra
              vad ministern har för syn på en central och gemensam anläggning
              för övning, test och forskning.
            </seg>
          </u>
          <note type="speaker" n="a56003bb">
            Anf. 62 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-19" n="20002e21">
            <seg n="5567f44f">
              Fru talman! Först vill jag säga att jag inte har en lika negativ
              bild av vilken kunskap man har i räddningstjänsten när det gäller
              att kunna hantera översvämningssituationer. Tvärtom har de sammanställningar
              som gjorts visat att vi har en god förmåga. Till viss del tror
              vi att denna goda förmåga beror på att vi bygger på den lokala
              verksamheten i kommunerna, där man har bra kunskap om förhållandena.
              Naturligtvis behövs det dock ytterligare stöd och hjälpmedel.
            </seg>
            <seg n="c90178d9">
              En sak är att man har så kallade älvgrupper där olika intressenter,
              både privata och offentliga, inte tar över det operativa ansvaret
              men ändå informerar varandra om risker och sådant som kan bli
              problematiskt. Sedan har kommunerna, om de får denna typ av kunskap
              om att det är fara å färde, en skyldighet att ta med det i sin
              riskhantering.
            </seg>
            <seg n="23d913c2">
              När det gäller den utbildning man har övar räddningstjänsten
              kontinuerligt sin förmåga att hantera översvämningar. Just utbildningen
              på översvämningsbarriärer sker vid Räddningsverkets skolor i Sandö
              och Revinge, där man har den materielen. Det är dit man har förlagt
              sin kompetensutveckling när det gäller hur vi ska förstärka våra
              insatser vid översvämningar.
            </seg>
            <seg n="f1b9c6a7">
              Det har också ställts en fråga till Räddningsverket och man har
              alltså avböjt om att delta i utvecklingen av en sådan här försöks-
              och övningsanläggning i Storuman. Man anser att man har sina skolor
              och dessa ställen att bedriva sitt eget arbete på. Om det så småningom
              kommer i ett annat ljus när vi får mer material från Klimatutredningen
              återstår att se, men det är i alla fall den bedömning verket har
              gjort tidigare.
            </seg>
            <seg n="c961fe6b">
              Sedan tycker jag att vi ska vara klara över att vi har en räddningstjänst
              av hög kvalitet i vårt land. Den kan mobilisera lokala förstärkningsresurser
              eftersom den finns nära och arbetar nära, men den har också rätt
              att begära hjälp och förstärkningsresurser från ett vidare område.
              Ibland blir nämligen påfrestningen alltför stor för en enskild
              kommun att klara av. Detta övas också och har hittills visat sig
              fungera ganska bra. Det hindrar inte att man ändå måste vidareutveckla
              den kompetensen, men det menar Räddningsverket sker vid de räddningsskolor
              man har.
            </seg>
          </u>
          <note type="speaker" n="32520d8b">
            Anf. 63 ULLA LÖFGREN (m):
          </note>
          <u who="ulla_lofgren_239129" xml:id="i-5d8ea9b6b37c5f4d-4" n="1576f964">
            <seg n="8902fe25">
              Fru talman! Jag är ledsen, men att det fungerar bra på Räddningsverkets
              skolor med övningen kring materielen är inte den uppfattning jag
              har fått. Det finns ju många leverantörer av materiel, och Räddningsverket
              har inte möjlighet att köpa in alla sorter. För leverantörerna
              finns det dessutom ingenstans att testa denna materiel, vilket
              vore bra.
            </seg>
            <seg n="e9c8403f">
              Jag har stor respekt för kommunernas kunskap och också räddningschefernas
              kunskap. Jag tror dock att vi kommer att få se översvämningar
              i mycket större omfattning och på fler håll, och det är faktiskt
              inte alla kommuner som har möjlighet att hålla i de stora katastrofer
              som kan komma. Min uppfattning är ändå att det vore bra om man
              hade en nationell samling kring detta. Vad jag hört är man från
              Räddningsverket inte heller riktigt nöjd med dagens ordning.
            </seg>
            <seg n="ce6760f1">
              Med tanke på den proposition som uppenbarligen är på väg och
              den utredning som ska lämna sitt slutbetänkande i oktober 2007
              förstår jag att ministern inte vill uttala så mycket mer tankar
              kring någon övnings-, test- eller forskningsanläggning inte minst
              forskningen är väldigt intressant i sammanhanget, tycker jag.
            </seg>
            <seg n="d918b5f1">
              Jag hoppas att ministern har det i minnet. Jag lovar att återkomma
              i en motion om jag inte tycker att regeringen riktigt har uppmärksammat
              frågan.
            </seg>
          </u>
          <note type="speaker" n="3ad3cca2">
            Anf. 64 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-20" n="20002e21">
            <seg n="99fe261c">
              Fru talman! Det är alldeles riktigt att klimatförändringar kan
              komma att leda till att vi får större och mycket allvarligare
              översvämningar. Det är bland annat därför regeringen har tillsatt
              Klimatutredningen, för att vi ska få bättre kunskap på det området.
              En annan sak är att vi har all anledning att se hur vi kan lära
              av hur man gör i andra länder, hur våra erfarenheter är ur vår
              egen olyckshantering. Jag vill gärna framhålla att det är viktigt
              att ha en ödmjuk hållning i de här frågorna. Det är ett område
              där kunskapen växer.
            </seg>
            <seg n="1a194a13">
              Den bedömning man har gjort från Räddningsverkets sida är att
              de skolor vi har räcker för utbildningen. Det har man deklarerat.
              Sedan är det alldeles riktigt att det kanske behövs en mer samlad
              testverksamhet av olika typer av materiel. Där vet vi att det
              finns ett par kommuner som arbetar med den typen av test- och
              provningsverksamhet. Där tror jag säkert att vi kommer att få
              se fler förslag när det gäller uthållighet.
            </seg>
            <seg n="188f00be">
              Låt mig ändå säga att ingen räddningsledare i dag står ensam
              i en svår situation utan har all möjlighet att begära hjälp. Det
              finns också ett ansvar så att länsstyrelsen kan ta över en situation.
              Det har hänt. Länsstyrelsen driver dock inte det operativa räddningsarbetet
              utan får lämna över det till en räddningsledare som kan leda arbetet.
              Vi har en lagstiftning som går ut på att vi hjälper varandra när
              något riktigt allvarligt händer. Det har visat sig fungera bra
              hittills.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="67d70567">
            11 § Svar på interpellation 2005/06:246 om skydd mot översvämning
            av Mälaren
          </note>
          <note type="speaker" n="26c3a647">
            Anf. 65 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-21" n="20002e21">
            <seg n="287851ab">
              Fru talman! Sven Gunnar Persson har frågat samhällsbyggnadsminister
              Mona Sahlin vilka åtgärder statsrådet ämnar vidta när det gäller
              att dels förebygga att Mälaren översvämmas, dels öka avtappningskapaciteten
              i Mälaren. Interpellationen har överlämnats till mig.
            </seg>
            <seg n="045fe4bf">
              När det gäller att utveckla och förbättra beredskapen mot översvämningar
              beslutade regeringen den 30 juni 2005 om ett direktiv till en
              utredning om effekterna av klimatförändring och hur samhällets
              sårbarhet för dessa kan minska (dir. 2005:80). Utredningen ska
              bland annat föreslå hur statens och kommunernas förebyggande åtgärder
              vid översvämningar, ras och skred kan utvecklas.
            </seg>
            <seg n="d8f2a211">
              Av direktivet framgår att de begränsade avtappningsmöjligheterna
              från Mälaren, Hjälmaren och Vänern medför risk för översvämning
              av angränsande mark, vilket kan komma att förvärras genom framtida
              klimatförändringar. Detta beror bland annat på begränsning i slussarnas
              och vattendragens avtappningskapacitet. Stigande nivåer i världshaven
              och därmed Östersjön påverkar också möjligheten till avtappning.
            </seg>
            <seg n="4f79e415">
              Utredningen ska senast den 1 juni 2006 redovisa översvämningsrisker
              och avtappningsmöjligheter till regeringen. Uppdraget gäller Mälaren,
              Hjälmaren, Vänern och ytterligare områden där konsekvenserna blir
              stora vid översvämningar. Utredaren ska också föreslå åtgärder
              för att komma till rätta med eventuella problem. Slutbetänkandet
              lämnas senast den 1 oktober 2007. Av direktivet framgår också
              att de samhällsekonomiska och statsfinansiella konsekvenserna
              av de förslag som läggs fram ska redovisas. För de förslag som
              har statsfinansiella konsekvenser ska utredaren föreslå finansiering.
            </seg>
            <seg n="1e553fc2">
              Regeringen har sedan att ta ställning till utredningens förslag.
            </seg>
          </u>
          <note type="speaker" n="f379a93e">
            Anf. 66 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-51b8992db3777d39-0" n="344037a8">
            <seg n="3c6a5f70">
              Fru talman! Jag vill tacka försvarsministern för svaret.
            </seg>
            <seg n="0de38ace">
              Den här interpellationen grundar sig i att jag för drygt två
              år sedan motionerade i riksdagen om just behovet av utökad kapacitet
              för avtappning från Mälaren. Den motionen ligger fortfarande och
              skvalpar i betydligt farligare farvatten än Mälaren, nämligen
              riksdagens motionshanteringsinstitut där den inte behandlats.
              Därför tyckte jag att när rapporten från Statens geotekniska institut
              kom fanns det anledning att åter aktualisera frågan. SGI presenterade
              den 1 februari rapporten På säker grund för hållbar utveckling
              om just tänkbara konsekvenser av klimatförändringarna. Man konstaterade
              att temperaturen och nederbörden i Sverige kommer att öka i framtiden,
              och havsytan förväntas stiga med 6080 centimeter längs den svenska
              sydkusten. Nederbörden beräknas öka med omkring 30 % i stora delar
              av landet. Vi kommer att få fler nederbördsdagar och fler kraftiga
              skyfall. Rapporten betonade särskilt riskerna för översvämningar
              i Mälaren.
            </seg>
            <seg n="0c0fc330">
              SMHI har också på uppdrag av Räddningsverket utfört översvämningskarteringar
              där man påvisat att stora områden runt Mälaren kommer att översvämmas
              även med dagens klimatförhållanden. SMHI indikerar att det framtida
              inflödet till Mälaren kan komma att bli högre än i dag, något
              som skulle kunna innebära ännu högre vattennivåer i just Mälaren.
              I bakgrunden formulerar jag frågan hur regeringen ser på att öka
              kapaciteten för avtappning från Mälaren.
            </seg>
            <seg n="a772b0f5">
              Som svar på mina små frågor har departementet haft godheten att
              kopiera ett utredningsdirektiv för utdelning, och det är gott
              och väl. Men jag misstänker att tankeverksamheten på departementet
              inte upphörde för ett år sedan när direktivet beslutades utan
              att intresset finns och att man tänker och funderar på den här
              allvarliga frågan. Jag ser fram emot att få höra försvarsministern
              utveckla regeringens syn på vikten av att vidta åtgärder i fråga
              om Mälaren.
            </seg>
            <seg n="6d5b8cf3">
              Miljö- och jordbruksutskottet har ägnat dagen åt en utfrågning
              om klimatfrågorna, inte minst när det gäller styrmedel och konsekvenser.
              Representanten för SGI, Statens geotekniska institut, lyfte åter
              fram vikten av både forskning och annat arbete men också att vi
              på allvar funderar igenom konsekvenserna av klimatförändringarna.
              Då är det viktigt att redan nu, som sagt, med dagens klimatsituation
              börja vidta åtgärder och planera för den ökade avtappningskapacitet
              som kommer att krävas. Det blir dyrt, och ganska omfattande insatser
              behövs i Hammarbyslussen, Södertäljeslussen och Carl Johan-slussen
              på Söder. Det behövs åtgärder i alla dessa områden.
            </seg>
          </u>
          <note type="speaker" n="132b7fea">
            Anf. 67 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-22" n="20002e21">
            <seg n="5ddfd007">
              Fru talman! Jag hoppas att det framgår att jag och regeringen
              faktiskt anser att det här är en mycket viktig fråga. Det är skälet
              och bakgrunden till att vi i Klimatutredningen har gett frågan
              en särskild plats. Vi övervägde ett tag om det vore bättre att
              göra en särskild utredning bara om ras och skred och den typen
              av frågor, men de här frågorna hör ändå hemma i ett perspektiv
              där man ser på klimatförändringarna. Det kan också finnas aspekter
              som forskning och hur man ska hantera det hela i ett större sammanhang
              som det är viktigt att få belysta genom att placera frågorna där.
            </seg>
            <seg n="73ea3ab1">
              Att försöka få en bild av översvämningsrisker och vad man behöver
              göra är bland annat ett uppdrag som Räddningsverket har. Tillsammans
              med SMHI och andra myndigheter ska de göra karteringar av översvämningsområdena.
            </seg>
            <seg n="e54443bd">
              Naturligtvis ska också kommunerna ha underlaget till stöd för
              sin egen planering, så att man undviker att placera bebyggelse
              i mark som är kraftigt översvämningshotad. Bakgrunden till att
              jag har hand om de här frågorna är att när det väl blir fråga
              om räddningstjänst och insatser är det i Försvarsdepartementet
              som frågorna hamnar. Vi har då också skäl att se till att risker
              undanröjs. Det som tidigare var hundraårsflöden kunde man behandla
              på ett sätt därför att det var ganska sällan som de inträffade.
              Det blir orimliga kostnader och konsekvenser om man ska riskhantera
              sådant som kan hända vart hundrade år. Men börjar den typen av
              händelser att uppträda vart tjugonde eller kanske vart tionde
              år, då har vi en dramatiskt annorlunda situation.
            </seg>
            <seg n="e1f8f91b">
              Jag står bakom samhällsbyggnadsministerns förslag till utredning,
              därför att även för mitt verksamhetsområde är det av stor betydelse
              att vi får fram ett underlag på den punkten. Då handlar det om
              att både tala om vad som behöver göras och att titta på hur vi
              ska kunna finansiera det. Det är många intressenter som bör kunna
              vara med och bidra till finansieringen.
            </seg>
            <seg n="67985d11">
              Det är klart att vi inte kan blunda för problemen, tvärtom. Det
              är därför som vi har bett att få dem på bordet.
            </seg>
          </u>
          <note type="speaker" n="714c2242">
            Anf. 68 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-51b8992db3777d39-1" n="344037a8">
            <seg n="afe1898e">
              Fru talman! Problemen har ju funnits på bordet och borden under
              ganska lång tid. Den motion som jag skrev 2003 var liksom inte
              bara tagen ur luften, utan jag hämtade material efter ett gediget
              researcharbete. Det var länsstyrelserapporter från Helsingforss
              länsstyrelse och från andra håll och kanter som pekade just på
              detta att Mälaren och Mälardalen är ruskigt utsatta.
            </seg>
            <seg n="556c7736">
              SGI-utredningen visar att bedömningen är att naturolyckorna ökar,
              att hotbilden förvärras och att allvarliga skador och samhällsstörningar
              kan förväntas. Då krävs det förebyggande åtgärder, att skydda
              utsatta områden och att kvaliteten i planeringsarbetet höjs med
              tanke på den nya situationen.
            </seg>
            <seg n="ff0e1791">
              Man pekar på att redan med dagens klimatsituation krävs åtgärder
              för att minska risker och motverka skador, och behoven förstärks
              av de klimatförändringar som vi alla bedömer kommer framöver.
              Man talar också om att ökad nederbörd, höjd grundvattennivå, ökade
              flöden, översvämningar och erosion kommer att leda till att föroreningar
              lättare lakas ut och sprids. Gamla deponier kommer att lakas ut
              på det sättet. Gasbildningen kommer att öka på grund av förhöjd
              infiltration av smutsigt vatten, och gasbildningar gillar ju inte
              någon. Simuleringar visar också att det krävs nästan dubbelt så
              stor avtappningskapacitet från Mälaren i framtiden.
            </seg>
            <seg n="7b6a62af">
              Försvarsministern var inne på frekvensen av katastrofliknande
              vädersituationer. SGI pekar också i sin rapport på att man de
              senaste åren har märkt ett ökat behov av akuta insatser i samband
              med kraftiga regn och stora flöden. Sett i ett treårsintervall
              har den frekvensen tredubblats. Det stämmer bra överens med hur
              situationen är i hela Europa. Två av tre stora katastrofer sedan
              1980 har varit direkt relaterade till extrema vädersituationer,
              och sådana händelser var dubbelt så vanliga under 1990-talet som
              under 1980-talet i Europa, skriver man i rapporten.
            </seg>
            <seg n="fbda7c81">
              Därför menar jag att det har varit kända fakta under lång tid
              och att man måste planera för de här åtgärderna. Det är bra med
              utredningar. De kommer säkert att fördjupa och ge ännu bättre
              förslag. Men redan nu kan arbetet med att planera för ökad avtappningskapacitet
              i Mälaren börja, för det är ett långsiktigt arbete att projektera
              eventuella ombyggnader av Hammarbyslussen, Södertäljeslussen och
              så vidare.
            </seg>
            <seg n="d6dea662">
              Så, ministern, sätt i gång med förberedelsearbetena! Fram med
              måttstock och kartor, rita om och förstärk möjligheten att tappa
              av vatten från Mälaren!
            </seg>
          </u>
          <note type="speaker" n="034c3ccc">
            Anf. 69 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-23" n="20002e21">
            <seg n="454f5388">
              Fru talman! Sven Gunnar Persson har ju funderat på de här frågorna
              ett tag och motionerat. Det var väl vid ungefär samma tidpunkt
              som jag fick rapporter från länsstyrelserna, och de behöver man
              alltid remittera för att se hur de ska behandlas. Vi kom då fram
              till att vi behöver skaffa oss bättre kunskap om vilka konkreta
              åtgärder som ska vidtas, och då kallar man in en utredare. Jag
              ska erkänna att jag tyckte att det var bättre att placera frågan
              i Klimatutredningen, för vi kan båda förstå att det kommer att
              ställas krav om det här är något som är en del i ett helt annat
              klimatförlopp och med en helt annan frekvens. Då kan man också
              se andra konsekvenser av översvämningar än bara att det blir väldiga
              problem för människor som bor och verkar i ett område som ofta
              blir översvämmat. Därmed kan man också se vilka mer som är intressenter.
              Det tyckte jag var en fördel. Det var ett av skälen till att utredningsuppdraget
              fick hamna i Klimatutredningen.
            </seg>
            <seg n="6789cabb">
              Nu konstaterar jag att ja, vi är överens om att den här frågan
              är viktig, och regeringen tycker att den är viktig. Men på något
              sätt verkar det som att Sven Gunnar Persson inte är riktigt nöjd.
              Jag undrar verkligen vad det nu är för stora byggnationer och
              annat som ska dras i gång och hur det ska finansieras. Engagerade
              i frågan är vi, och vi har bett att få ett underlag som gör att
              man kan se både vilka åtgärder som är motiverade och hur de ska
              finansieras.
            </seg>
            <seg n="f52518a3">
              Jag tycker att Sven Gunnar Persson ändå borde tycka att det är
              bra att underlaget kommer fram. Sedan handlar det om att sätta
              förslagen i sjön efter en remissomgång och se dem i sammanhanget.
              Där är vi inte riktigt än. Men vi har sett problemet, och jag
              känner ett stöd i frågan. Däremot går det inte att bara handla
              utan att också veta exakt vad det är för typ av åtgärder som behövs,
              för det gäller stora åtaganden.
            </seg>
          </u>
          <note type="speaker" n="a2737ee5">
            Anf. 70 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-51b8992db3777d39-2" n="344037a8">
            <seg n="2d3e83a5">
              Fru talman! Ja, det är möjligt att jag är lite otålig, absolut.
              Men jag har tagit fram underlag, satt mig in i frågan, skrivit
              en motion för över två år sedan, och det var på material som redan
              då var känt.
            </seg>
            <seg n="ddd0d3bf">
              Vi är ense om att det här behöver åtgärdas så snart som möjligt.
              Och det är väl bra att utredningen tar fram ett bra underlag och
              att ni redan nu har de här frågorna högt på dagordningen.
            </seg>
            <seg n="f15528ce">
              En förbättring av utsläppen från Mälaren till havet är av stort
              värde för hela samhället inom Mälarområdet. Det handlar ju om
              2 ½ miljon människor som bor här. Det handlar om vägar och järnvägar,
              tunnelbanor, sjöfart, dricksvatten, avlopp, jordbruk, bostäder
              med mera som skulle drabbas och som kommer att drabbas av översvämningar.
              Risken finns att även el- och telenäten slås ut. Det är därför
              det är så viktigt. Vi ser en ökad frekvens av den typen av kraftig
              nederbörd, och om inte åtgärder vidtas kommer mängden översvämningar
              i Mälardalen att öka.
            </seg>
            <seg n="a4edc1e6">
              Min förhoppning är att nuvarande regering och kommande regeringar
              aktivt ska arbeta med att förebygga översvämningar, bland annat
              genom de åtgärder som jag föreslår.
            </seg>
            <seg n="f4441fa9">
              Tack så mycket för debatten.
            </seg>
          </u>
          <note type="speaker" n="9b55548a">
            Anf. 71 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-24" n="20002e21">
            <seg n="485c3387">
              Fru talman! Detta är en stor och allvarlig fråga som vi har ägnat
              en interpellationsdebatt åt. Jag är den första att skriva under
              på det. Jag är själv oroad över översvämningar som kommer allt
              oftare, över eventuella förändringar i klimatet och vad det kommer
              att få för effekter. Som minister är jag ändå skyldig att se till
              att det finns ett gediget kunskapsunderlag. Jag är nämligen övertygad
              om att det kommer att behöva göras en svår riskavvägning. Det
              kommer att behöva göras stora åtaganden för att lösa problemen,
              för det finns en risk för väldigt stora skadeverkningar om vi
              inte gör något.
            </seg>
            <seg n="fa2001af">
              Jag tror att vi båda som är engagerade i den här frågan behöver
              ett riktigt gediget underlag. Jag tror att det finns många som
              kommer att tveka inför de åtagandena. Därför har regeringen bett
              att få ett rejält underlag i frågan. Sedan ska vi agera.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="3b46de14">
            12 § Svar på interpellation 2005/06:279 om Sveriges deltagande
            i ISAF:s regionstyrka i Mazar-e-Sharif
          </note>
          <note type="speaker" n="348c9783">
            Anf. 72 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-25" n="20002e21">
            <seg n="746f9c6b">
              Fru talman! Else-Marie Lindgren har frågat mig vilka åtgärder
              jag tänker vidta med anledning av de drastiskt ökade kostnaderna
              för en relativt kort tid och var kostnaderna ska tas ifrån när
              det gäller insatserna i Mazar-e-Sharif.
            </seg>
            <seg n="62d53bb1">
              Regeringen har tilldelat 1 500 miljoner kronor för internationella
              fredsfrämjande insatser för 2006, under anslagsposten 6:1:2 Fredsfrämjande
              truppinsatser. Utöver tilldelat belopp finns ett ingående anslagssparande
              från 2005 om ca 220 miljoner kronor. Totalt finns det alltså ca
              1 720 miljoner kronor tillgängligt på anslagsposten. Av dessa
              har regeringen i dagsläget fördelat 1 528 miljoner kronor för
              olika fredsfrämjande insatser, inklusive 415 miljoner kronor för
              ISAF, insatsen i Afghanistan.
            </seg>
            <seg n="0a002107">
              Den ekonomiska ramen för insatsen i Afghanistan ökades till 415
              miljoner kronor i samband med ett regeringsbeslut den 26 januari.
              Anledningen till ökningen är främst den förstärkning av bidraget
              som skedde med anledning av attentatet i november 2005 då två
              svenska soldater omkom och ytterligare två skadades. En ytterligare
              ökning av kostnaden för insatsen uppstod till följd av en förnyad
              hot- och riskbedömning som genomfördes av Försvarsmakten i mitten
              av december 2005. Denna bedömning var en indikation på att säkerhetsläget
              kunde försämras under 2006. Detta gav ytterligare motiv till att
              förstärka bidraget och utgjorde därmed ett led i kostnadsökningen.
              Till slut har även leveranser av missionsanpassad materiel för
              utlandsstyrkan försenats och belastar 2006 i stället för 2005
              som planerats.
            </seg>
            <seg n="3d338d68">
              Jag vill också erinra om att det sammansatta utrikes- och försvarsutskottet
              delade regeringens bedömning i propositionen om utökat svenskt
              deltagande i den internationella säkerhetsstyrkan i Afghanistan
              (prop. 2005/06:34, UFöU1). Där skrev regeringen att det kan uppstå
              situationer, till exempel en hastigt uppkommen försämring av säkerhetsläget,
              där den svenska närvaron tillfälligt kan komma att behöva förstärkas
              med särskild nyckelpersonal eller med större enheter.
            </seg>
            <seg n="35bc00b1">
              Mot bakgrund av det jag sagt tidigare kommer inte ökningen av
              den ekonomiska ramen för insatsen i Afghanistan att påverka de
              övriga svenska insatserna.
            </seg>
          </u>
          <note type="speaker" n="a5b70ead">
            Anf. 73 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-5f5c2d68652fef33-0" n="f77f2ff6">
            <seg n="4bb95f01">
              Fru talman! Jag vill tacka för svaret på min interpellation som
              för ovanlighetens skull innehåller ett svar på den fråga som har
              ställts. Det är vi inte så vana vid från den här talarstolen.
            </seg>
            <seg n="ff4ecbc4">
              Tyvärr är svaret ändå inte fullständigt, enligt min mening. I
              efterhand har jag fått reda på att man har en kostnadsökning,
              utöver den som vi har talat om tidigare på upp till 415 miljoner,
              på ca 80 miljoner kronor som man har belastat anslag 6:2 med,
              alltså vårt materielanslag. Det nämner inte ministern.
            </seg>
            <seg n="5726516c">
              Vi talar om en kostnadsökning på nästan 50 % för en enda insats
              under en relativt kort tid. I svaret anger ministern att ökningen
              beror på att man förstärker skyddet och på en utökning med som
              mest hundra personer. Det är en mycket stor kostnadsökning, även
              om ministern i svaret säger att vi har täckning för det och att
              det inte ska påverka andra insatser. Om man tänker sig ett läge
              där flera svenska insatser samtidigt råkar ut för ökade kostnader
              genom olyckor och annat kan man ju ställa sig frågan: Vad kommer
              regeringen att göra när man hamnar i en sådan situation?
            </seg>
            <seg n="5f4b3c51">
              Känner sig försvarsministern verkligen säker på att anslaget
              räcker för en sådan situation? Det är mycket pengar vi talar om.
              Av 1,7 miljarder har redan över 1,5 miljarder fördelats, enligt
              ministerns svar. Vi har bara ett kvartal bakom oss. Det hade väl
              varit klädsamt att informera riksdagen och framför allt utskottet
              om denna ofantliga kostnadsökning?
            </seg>
            <seg n="6344f47d">
              Fru talman! ISAF:s uppgift handlar främst om att bistå uppbyggnaden
              av det afghanska samhället där samverkan med myndigheter, lokala
              ledare och civilbefolkning är helt nödvändig och en förutsättning.
              Därför har man valt att tona ned bruket av pansarfordon och tunga
              vapen till förmån för lättare utrustning.
            </seg>
            <seg n="b91618bb">
              Så hände den tragiska olycka som ministern tog upp. Den illustrerar
              vikten av kontinuerlig och högkvalitativ analys av säkerhetsrisker
              inte enbart efter det att en olycka har skett utan hela tiden.
            </seg>
            <seg n="f137702c">
              Man kan uttrycka att insatsen i Afghanistan, efter vad jag har
              beskrivit, egentligen är en enda stor biståndsinsats. Det är i
              modern mening. Jag ställer mig bakom insatsen som sådan.
            </seg>
            <seg n="7697e05d">
              Min fråga till ministern är: Är det så vi ska använda vår Försvarsmakt
              i framtiden? Hur ser den långsiktiga planen ut för insatsen i
              Afghanistan?
            </seg>
          </u>
          <note type="speaker" n="5c3d013c">
            Anf. 74 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-26" n="20002e21">
            <seg n="128f61af">
              Fru talman! Jag är ledsen om det inte anses att jag har gett
              svar på frågan. Mitt första svar är att vi alla har varit överens
              om att insatsen i Afghanistan är långsiktig. Sverige har funnits
              i Afghanistan i 25 år, sedan det gamla kriget, med biståndsinsatser
              och med stöd för det arbetet. Det har gjort att det finns ett
              stort förtroende för Sverige i Afghanistan.
            </seg>
            <seg n="5e9deddf">
              Nu är en av de viktigaste uppgifterna att se till att det blir
              säkerhet i området så att man också kan bygga upp det afghanska
              samhället och stabilisera verksamheten. Det är i den säkerhetsoperationen,
              ISAF, som Sverige deltar med trupp.
            </seg>
            <seg n="aec8b73e">
              Förändringarna i det afghanska samhället som innebär att man
              vill komma åt narkotikabruket den afghanska regeringen vill göra
              en del åt det skapar naturligtvis oro i regionen. En fråga är
              om regeringen, det valda parlamentet, har legitimitet i hela landet.
              Eftersom vi vet att det finns krigshärdar som kan bidra till bristande
              stabilitet är det viktigt att se till att man bidrar till säkerheten.
              Det är det det svenska truppbidraget gör. Det är ingen biståndsinsats.
              Det är en säkerhetspolitisk insats.
            </seg>
            <seg n="dac3ef55">
              Sverige kommer gladeligen att plocka bort den insatsen och ändå
              behöva finnas kvar med biståndsinsatser lång tid framöver för
              att ett av jordens fattigaste länder ska få utvecklingsmöjligheter
              som är rimliga. Nu är vi där för att bidra till att skapa säkerhet.
            </seg>
            <seg n="55248d14">
              Det handlar inte om att vi vill försöka minska kostnaderna genom
              att lova lättare utrustning. Om man har valt andra fordonsalternativ
              och andra sätt att uppträda tidigare har det varit därför att
              säkerhetsläget har medgett det och därför att det skapar mycket
              bättre kontakt med befolkningen. Kan man inte arbeta på det sättet
              måste man skaffa tyngre fordon, men också uppträda på ett annat
              sätt. Det gör säkerhetsarbetet tyngre och svårare. Man måste kunna
              göra så i vissa skeden. Det är aktuellt nu i det område där vi
              opererar.
            </seg>
            <seg n="bcdd6576">
              Jag tycker inte att det är konstigt att vi använder pengarna
              och talar om hur mycket pengar som är planerade att användas inte
              bara för Afghanistan utan också för våra andra insatser eftersom
              det inte heller är meningsfullt att få reservationer. I år har
              vi kunnat använda reservationerna och fört över dem till året
              därpå. Men riksdagen vill naturligtvis att de medel som vi ställer
              till förfogande också ska förbrukas under året.
            </seg>
            <seg n="a1fc873e">
              Det finns fortfarande kvar en reserv om säkerhetsläget skulle
              förändras, och vi har ytterligare medel kvar för att vi ska kunna
              se om det finns utrymme för eventuella andra insatser.
            </seg>
            <seg n="dac31e54">
              Det vore helt oansvarigt om vi vid denna tidpunkt på året skulle
              ha förbrukat samtliga resurser. Det har vi alltså inte gjort.
              Det hindrar inte som läget är i världen att man kan behöva göra
              ytterligare förstärkningar i Afghanistan men också på andra ställen.
              Och det finns det en reserv för.
            </seg>
          </u>
          <note type="speaker" n="f92ce68e">
            Anf. 75 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-5f5c2d68652fef33-1" n="f77f2ff6">
            <seg n="dd1651f9">
              Fru talman! Är det inte ganska orimligt att en enda insats ökar
              med 50 % när man ser att vi har tagit en stor del av de anslag
              som finns för 2006? Jag tycker ändå att jag vill ha en liten förklaring
              från ministern om hur det kan komma sig att det ökar så mycket
              under en väldigt kort tid. Vi tog ju beslutet den 26 januari,
              och nu är summan nästan 50 % större. Det vill jag ha en rimlig
              förklaring till.
            </seg>
            <seg n="3d8f15a9">
              Jag tycker också att man ska informera både riksdagen och utskottet
              som har det ekonomiska ansvaret om hur det ligger till. Då kan
              vi naturligtvis få en större förståelse för vad som sker.
            </seg>
            <seg n="2b5e3e42">
              På förmiddagen i dag informerade försvarsministern faktiskt oss
              i utskottet om EU:s informella ministermöte som hon hade varit
              på. Där hade man diskuterat detta med att gå från militär till
              civil hantering till exempel i Bosnien. Ministern uttryckte sig
              på följande sätt:
            </seg>
            <seg n="48a7e5d1">
              Att använda rätt medel för att lösa civila problem är viktigt.
            </seg>
            <seg n="a0f62a34">
              Då undrar jag återigen: Vad har man för långsiktig plan för insatsen
              i Afghanistan som just nu kostar oss väldigt mycket pengar? Hur
              ser utvecklingen ut i Afghanistan utifrån den säkerhetspolitiska
              analysen, och hur har regeringen tänkt att lösa uppgiften i Afghanistan
              på längre sikt också utifrån den civilmilitära delen?
            </seg>
          </u>
          <note type="speaker" n="e387bdb0">
            Anf. 76 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-27" n="20002e21">
            <seg n="21cc1ee0">
              Fru talman! Allra först vill jag säga att uppgiften i Afghanistan,
              trots dessa förstärkningar, inte är den dyraste insatsen som vi
              gör under detta år. Insatserna i Kosovo kostar mer, och i Liberia
              kostar insatserna lika mycket som vi har bedömt kostnaderna. Sedan
              är det svårt att exakt beräkna kostnaderna och se att det blir
              precis på detta sätt.
            </seg>
            <seg n="50e6cbc8">
              Sveriges åtagande i Afghanistan är långsiktigt ja. Just nu bedömer
              vi att det finns behov av militär trupp för säkerhetsarbetet.
              Men i det arbete som sker i Afghanistan inom ramen för ett PRT
              pågår, vid sidan om den rena säkerhetsuppgiften, utbildning av
              den afghanska militären så att man själv kan ta över de militära
              uppgifterna och även polisen och rättssystemet så att man får
              det på fötter och får ett legitimt rättssystem. Dessa insatser
              pågår parallellt. Och det är bland annat därför som det behövs
              militär trupp där för säkerhetslägets skull.
            </seg>
            <seg n="a2000bc0">
              Det finns ingen anledning för något land att finnas kvar med
              militär trupp längre än man behöver. Men det är ett mycket osäkert
              och bräckligt läge i Afghanistan just nu, och därför måste inte
              bara Sverige utan även många andra länder finnas där med militära
              bidrag.
            </seg>
            <seg n="dd0f6bfc">
              Just att arbeta med PRT-konceptet innebär ju att vi också får
              indikationer på när vi kan byta ut insatserna mot andra typer
              som är mer effektiva för att få en positiv utveckling till stånd
              i Afghanistan. Det är skälet. Och vi kommer långsiktigt att vara
              kvar med stöd av bistånd och inte med militära insatser. Men just
              nu och för en period som jag dessvärre inte kan se slutet på med
              tanke på hur verkligheten ser ut på marken är det så här. Detta
              är bakgrunden till att vi har behövt förstärka våra egna militära
              insatser. Men jag kan inte göra någon bedömning när det gäller
              tidpunkten.
            </seg>
            <seg n="6de146a4">
              Jag har utgått från att de mandat som riksdagen gav i samband
              med operationen också skulle täcka kostnadsökningar och att man
              skulle acceptera att vi även vidtar de säkerhetsåtgärder som erfordras
              för den personal, både militär och civil, som Sverige har i området.
            </seg>
          </u>
          <note type="speaker" n="85545ec4">
            Anf. 77 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-5f5c2d68652fef33-2" n="f77f2ff6">
            <seg n="f76d95f2">
              Fru talman! När man är ansvarig och sitter i ett utskott som
              har hand om ekonomin måste man ändå få ställa frågan när kostnaderna
              för ett uppdrag blir 50 % högre än vad som var tanken från början.
              Och jag tycker att det hade varit klädsamt om regeringen på något
              sätt hade talat om för oss hur det ser ut. Då hade vi kunnat följa
              verksamheten som vi gör med all annan budgetuppföljning eller
              kostnadsuppföljning. Det tycker jag hade varit lämpligt.
            </seg>
            <seg n="40c286f6">
              Ministern talade här om en långsiktig plan. Men hon säger inte
              ett ord om vad den kommer att innehålla. Det kunde ha varit bra
              för mig och andra att få veta hur den långsiktiga planen ser ut.
              Det går väl bra att säga att man har en långsiktig plan, det kan
              man göra om det mesta, men man måste också tala om innehållet
              ibland. Jag önskar alltså att få lite ytterligare upplysningar.
            </seg>
          </u>
          <note type="speaker" n="bb7e611b">
            Anf. 78 Försvarsminister LENI BJÖRKLUND (s):
          </note>
          <u who="leni_björklund_minister_2002" xml:id="i-5f047de4ea2a96d3-28" n="20002e21">
            <seg n="68747bb3">
              Fru talman! Om man tittar på ansvaret i fråga om dessa delar
              har riksdagen trots allt tilldelat regeringen ett antal miljoner
              för att vi ska kunna ha trupp i internationella insatser. Riksdagen
              har också bestämt att vi ska vara i Afghanistan och att vi ska
              vara på ett antal andra ställen och haft förståelse för att det
              kan ske försämringar i säkerhetsläget som innebär att man kan
              behöva förstärka verksamheten och att det därmed blir högre kostnader.
              Det är den uppgiften som regeringen har. Och regeringen har uppfattat
              att det är regeringens roll att se till att anslaget nyttjas på
              ett sådant sätt att vi finns på de ställen som riksdagen har beslutat
              om och att vi också ser till att vi har erforderlig säkerhet för
              den personal som vi har utsänd så att den kan fullgöra uppgifterna.
              Det är det ansvar som regeringen har.
            </seg>
            <seg n="98d4c19b">
              Sedan är det klart att man dagen innan vi faktiskt tar över PRT
              kan be mig tala om hur länge vi ska vara där och vad det handlar
              om. Det tycker jag dock är att begära väldigt mycket. Riksdagen
              har gjort bedömningen att det är angeläget att vi finns kvar i
              PRT i Mazar-e-Sharif och att vi lär oss mer av civilmilitär samverkan
              genom att ta på oss ledarskapet i Mazar-e-Sharif. Och det uppdraget
              påbörjas i morgon.
            </seg>
            <seg n="1f4f27f0">
              Vår inriktning är klar, nämligen att så snart som möjligt civilisera
              förhållandena. Men vi befinner oss i ett område som är ytterst
              farligt och där det hela kan kastas om ganska snabbt. Och det
              har riksdagen haft förståelse för och, tycker jag, gett regeringen
              mandat för att kunna hantera den situationen. Men vi har fortfarande
              kvar en reserv om ytterligare försämringar skulle inträffa.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="27933b22">
            13 § Svar på interpellation 2005/06:270 om betalningsmoral i
            offentlig verksamhet
          </note>
          <note type="speaker" n="b33db832">
            Anf. 79 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-5f047de4ea2a96d3-29" n="90c1e76c">
            <seg n="a85433f8">
              Fru talman! Gunnar Nordmark har frågat mig vilka åtgärder jag
              avser att vidta för att offentliga verksamheter ska visa en bättre
              betalningsmoral och vilka åtgärder jag i övrigt avser att vidta
              för att små företag ska ges bättre förutsättningar att möta de
              problem som uppstår vid sena betalningar.
            </seg>
            <seg n="3cbf90c9">
              Alla ska självklart betala sina räkningar i tid. Det gäller oss
              alla som privatpersoner i lika hög grad som det gäller aktörer
              i affärslivet och i den offentliga verksamheten. En god betalningsmoral
              är grundläggande för att ekonomin och samhället ska fungera väl.
            </seg>
            <seg n="5e378b6c">
              Jag delar Gunnar Nordmarks uppfattning att offentlig verksamhet
              bör föregå med gott exempel och sköta sina betalningar på ett
              bra sätt. Det är självfallet inte acceptabelt om statliga bolag,
              myndigheter, landsting eller kommuner uppvisar sådana brister
              att de hamnar i kronofogdens register.
            </seg>
            <seg n="57aec860">
              När det gäller de statliga bolagen har jag erfarit från näringsministern,
              som har ansvaret för dessa, att han helt delar min uppfattning.
              Även de statliga bolagen ska vara ett föredöme med god betalningsmoral.
              Han utgår från att ledningarna i respektive statliga bolag har
              inställningen att räkningar ska betalas i tid och inte bli föremål
              för överlämnande till kronofogden.
            </seg>
            <seg n="2fabd037">
              När det gäller de statliga myndigheterna har jag inte intrycket
              att för sena betalningar skulle vara något utbrett problem. Tvärtom
              visar den årliga EA-värdering som görs av Ekonomistyrningsverket
              att de allra flesta myndigheterna får goda betyg när det gäller
              hantering av leverantörsfakturor, affärsmässiga villkor och god
              affärssed.
            </seg>
            <seg n="f8af5fe7">
              När det gäller landsting och kommuner är det naturligtvis beklagligt
              att det förekommer att fakturor inte betalas i tid. Kommuner och
              landsting har dock ett självständigt ansvar, och det är upp till
              den enskilda kommunen eller landstinget att se till att det finns
              tillfredsställande rutiner i verksamheten. I fråga om betalningsrutiner
              har bland annat den kommunala revisionen en stor betydelse. De
              kommunala revisorerna har bland annat i uppgift att övervaka att
              verksamheten bedrivs på ett ekonomiskt tillfredsställande sätt.
            </seg>
            <seg n="0eb22690">
              Sammanfattningsvis är det viktigt att alla verksamhetsansvariga
              följer upp dessa frågor i den offentliga verksamheten och åtgärdar
              de eventuella brister som finns. Jag kommer att noga följa utvecklingen
              och vid behov överväga åtgärder från regeringen.
            </seg>
            <seg n="404742a8">
              Gunnar Nordmark har också frågat efter åtgärder i övrigt för
              att små företag ska ges bättre förutsättningar att möta de problem
              som uppstår vid sena betalningar. Även om detta ligger utanför
              mitt ansvarsområde vill jag understryka att regeringen är medveten
              om dessa problem och att olika åtgärder övervägs för att komma
              till rätta med dem.
            </seg>
            <seg n="dce0b7f2">
              Inom Näringsdepartementet bereds för närvarande ett kommittédirektiv
              om åtgärder för att motverka problem med sena betalningar. Avsikten
              är att en särskild utredare ska tillkallas med uppdrag att dels
              kartlägga omfattningen av problemen med sena betalningar och långa
              betalningstider, dels analysera huruvida behov av att vidta åtgärder
              föreligger. Därefter är avsikten att utredaren, mot bakgrund av
              kartläggningen och behovsanalysen, ska föreslå åtgärder för att
              komma till rätta med problemen.
            </seg>
            <seg n="9e2c1c52">
              Gunnar Nordmark anför att det finns problem med att företagen
              behöver betala moms för en faktura som de ännu ej fått betalt
              för. Regeringen har nyligen tillsatt en utredning som ska se över
              förfarandereglerna på beskattningsområdet. I det arbetet ingår
              också att se över reglerna om redovisning och betalning av bland
              annat moms i skattebetalningslagen.
            </seg>
            <seg n="b46fba66">
              Vidare kommer regeringen inom kort att föreslå vidgade möjligheter
              för småföretag att tillämpa kontantredovisning. I dag gäller att
              företag med en årlig omsättning på högst 20 prisbasbelopp, det
              vill säga 794 000 kr innevarande år, kan få tillämpa en bokslutsmetod
              som innebär att de väntar med att redovisa momsen på försäljningar
              tills de fått betalt. Avdrag för ingående moms får på motsvarande
              sätt göras först i samband med att betalningen av den inköpta
              varan eller tjänsten är gjord. Vid räkenskapsårets utgång ska
              dock en avstämning göras så att även momsen på obetalda fordringar
              och skulder redovisas. Regeringen har i en lagrådsremiss den 9
              februari i år föreslagit att kontantredovisning får tillämpas
              av företag som inte är skyldiga att lämna årsredovisning och vars
              årliga omsättning inte överstiger 3 miljoner kronor. Det innebär
              att flera småföretag kommer att kunna redovisa momsen enligt en
              kontantprincip och därmed avvakta med redovisningen av momsen
              tills de fått betalt från sina kunder.
            </seg>
            <seg n="a4959a3c">
              Sena betalningar och långa betalningsfrister är ett fenomen som
              allvarligt stör handeln också mellan medlemsstater på den inre
              marknaden. I EU gäller Europaparlamentets och rådets direktiv
              2000/35/EG av den 29 juni 2000 om bekämpande av sena betalningar
              vid handelstransaktioner. Med handelstransaktioner avses därvid
              transaktioner inte bara mellan företag utan också mellan företag
              och offentliga organ. En betalning är sen enligt direktivets mening
              om den avtalsenliga eller lagstadgade tidsfristen för betalning
              överskrids.
            </seg>
            <seg n="b9e5b503">
              Syftet med direktivet är att medlemsstaterna bland annat ska
              säkerställa att borgenären vid sen betalning ska vara berättigad
              till dröjsmålsränta och ha rätt att kräva skälig ersättning för
              indrivningsåtgärder samt att borgenären normalt sett ska kunna
              erhålla en exekutionstitel inom 90 dagar när det gäller otvistiga
              fordringar. Överenskommelser om oskäliga betalningsvillkor ska
              också kunna jämkas.
            </seg>
            <seg n="43277a62">
              Enligt direktivet skulle kommissionen under år 2004 genomföra
              en översyn och komma med förslag till åtgärder för att förbättra
              direktivet. Denna översyn har tyvärr ännu inte inletts. Näringsminister
              Thomas Östros har dock skrivit till kommissionen för att försöka
              få kommissionen att påbörja denna översyn.
            </seg>
            <seg n="7f661900">
              Sammanfattningsvis har regeringen således tagit flera initiativ
              i syfte att komma till rätta med småföretagarnas problem vid sena
              betalningar.
            </seg>
          </u>
          <note type="speaker" n="413e0774">
            Anf. 80 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-3da6fc0ec7b623fb-0" n="5e2f88db">
            <seg n="0dfeec88">
              Fru talman! Jag vill inleda med att tacka statsrådet för svaret.
              Frågor som berör moral och då även affärsmoral och etik inom affärsvärlden
              kan man inte lösa enbart genom lagstiftning, regleringar och så
              vidare, utan det finns också en stor poäng i att till exempel
              i Sveriges riksdag samtala om de här frågorna och försöka komma
              fram till vad som är god sed och god etik när det gäller betalningar.
            </seg>
            <seg n="37cfc134">
              Det är också viktigt där tror jag att statsrådet och jag är överens
              att det skapas goda villkor för småföretagandet, inte bara för
              företagarna själva utan också för tillväxten som sådan, för jobbskapande
              och liknande.
            </seg>
            <seg n="a5345343">
              Vi vet att goda villkor för småföretag innebär fler jobb och
              en bättre tillväxt. Därför är detta en viktig fråga. Dessutom
              är den lämplig att diskutera i denna kammare dels beroende på
              hur staten, statliga myndigheter och företag, agerar när det gäller
              betalningsmoral där kan vi mer direkt ingripa, men framför allt
              regeringen dels beroende på de regler som finns när det gäller
              privat näringsverksamhet och där framför allt större företag brister
              i sin betalningsmoral i förhållande till mindre företag.
            </seg>
            <seg n="39ee9693">
              Det är ett ökande problem med att företag och i viss mån också
              myndigheter och statliga företag inte betalar sina räkningar i
              tid. Företagarna, som ju organiserar många av landets småföretagare,
              har vid ett par tillfällen undersökt hur det står till här. Man
              har presenterat detta i en rapport, Maktrabatten .
            </seg>
            <seg n="d9eb097e">
              Andelen företagare som tvingas betala moms för en faktura som
              de inte fått betalt för ökade från år 2003 till år 2004 från 55
              till 60 %. Andelen företagare i undersökningen som i stor utsträckning
              fått likviditetsproblem på grund av detta ökade under samma tid
              från 14 till 20 %.
            </seg>
            <seg n="458f912b">
              För de småföretagare som fått stora likviditetsproblem på grund
              av detta slår det ganska hårt. 27 % tvingades låna ur privatekonomin
              då likviditetsproblem uppstod, och 29 % fick avvakta med att ta
              ut lön. Det är klart att detta inte är bra villkor för en småföretagare
              att bedriva sin verksamhet oavsett om det är ett statligt företag
              eller en myndighet eller om det är stora privata företag som glider
              på betalningen.
            </seg>
            <seg n="6c4088ab">
              Jag tycker att statsrådet gav ett fylligt svar. Det kom besked
              på en rad punkter. Jag hade inte väntat mig annat än att statsrådet
              skulle säga att helstatliga företag eller företag där staten har
              ett betydande inflytande eller myndigheter inte skulle uppvisa
              någonting annat än en god betalningsmoral.
            </seg>
            <seg n="0ea2270a">
              Tyvärr sticker vissa statliga företag eller företag och andra
              verksamheter där staten har ett betydande inflytande ut lite grann.
              Det är nedslående att Telia vid ett par tillfällen, bland annat
              år 2003 och år 2005, har 1,6 miljoner anmälda hos kronofogden.
              Det har man alltså haft under flera års tid.
            </seg>
            <seg n="45ef07c9">
              Andra verksamheter som har ett helstatligt eller ett stort statligt
              inflytande och som återfinns i kronofogdens register år 2005 och
              där man knappast kan vara på obestånd så att det är det som är
              skälet till att man inte klarar av att betala är till exempel
              Sveriges Television, Chalmers, Apoteket, Samhall, Assi Domän,
              Svensk Bilprovning och Vattenfall.
            </seg>
            <seg n="b9526a19">
              Nu har statsrådet här visat på ett antal direktiv som skulle
              förbättra för småföretagandet. Jag undrar lite grann vilka åtgärder
              som statsrådet vidtar för de statliga myndigheter och företag
              som ändå sticker ut här för att de ska bli bättre på att betala.
              Jag undrar också om de utredningar som ministern tar upp här.
              När kan man förvänta sig att de kommer med ett resultat?
            </seg>
          </u>
          <note type="speaker" n="f1f2a63b">
            Anf. 81 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-5f047de4ea2a96d3-30" n="90c1e76c">
            <seg n="0bc4f80f">
              Fru talman! När det gäller utredningarna så har den ena fortfarande
              ingen utredare. Vi vet att det tar tid. Utredningstiden är säkert
              ett år och så vidare. Det ligger alltså en bit in i framtiden.
              Jag vill ändå peka på de här två eftersom de har tillkommit precis
              av den anledning som interpellanten här har pekat på. Det beror
              på den bekymmersamma bild som har varit bakåt i tiden. Det är
              därför regeringen har tillsatt utredningarna.
            </seg>
            <seg n="ae37ebdd">
              Vi är fullständigt överens om, Gunnar och jag, att det inte är
              acceptabelt att de sena betalningstiderna gör att småföretag till
              och med kan hamna på obestånd eller i varje fall få stora bekymmer.
            </seg>
            <seg n="1201236d">
              När det gäller de statliga myndigheterna, som regeringen naturligtvis
              direkt kan känna ett större ansvar för, är jag beredd att vidga
              insatserna på så sätt att vi från regeringens sida trycker på
              våra respektive myndigheter och respektive bolag som vi har ansvar
              för i de olika departementen. Vi måste se till att de verkligen
              sköter sina betalningsåtaganden så att man slipper hamna i en
              sådan här situation.
            </seg>
            <seg n="e011c2b4">
              I rättvisans namn måste man peka på att det finns några ärenden
              som ligger hos kronofogden av olika skäl som det ibland kan finnas
              fog för. Den siffran har inte jag, och den kanske också kan vara
              svår att få fram. Det kan vara en bedömningsfråga. Men att allt
              skulle vara av det här skälet tror jag inte. Snarare beror det
              på att man har rutiner som gör att det tar lång tid från det att
              fakturan kommer in till dess att den har granskats och attesterats
              och innan den har gått till utbetalning. Det är framför allt där
              som det brister.
            </seg>
            <seg n="2c8eb6c5">
              Jag har tittat lite grann på kommunsektorn. Där finns det ett
              antal kommuner som har just sådana bekymmer med betalningar. Jag
              vet att man i många kommuner just nu håller på med nya system
              där man skannar in fakturorna och skickar dem elektroniskt till
              rätt avdelning inom kommunen som granskar och attesterar dem snabbt.
              Sedan kan betalningsrutinen trimmas i stället för att det fysiska
              papperet ska vandra runt mellan olika avdelningar. När det sedan
              väl kommer till betalning så kan betalningstiden ha överskridits.
              Det är naturligtvis inte bra. Men den moderna tekniken gör att
              man kan arbeta intensivare med det här och se till att det fungerar
              på ett bättre sätt.
            </seg>
            <seg n="482f1022">
              När det gäller småföretag som underleverantörer till större företag
              så är det tyvärr lite nedslående. Det normala i Sverige har varit
              30 dagars betalningstid. Nere i Europa har man haft en betalningstid
              som snarare har legat uppemot 60 dagar. Där har vi sett en förskjutning
              också i svenska förhållanden mellan storföretag och småföretag
              i underleverantörsledet. Man töjer på gränserna. Dessvärre finns
              det också flagranta fall där man använder småföretaget som en
              likviditetsbas för det stora företaget och inte vill betala i
              tid.
            </seg>
            <seg n="d60bcb13">
              Där håller jag helt med Gunnar Nordmark; jag tycker att det är
              bra att vi diskuterar frågan. Det är precis som Gunnar Nordmark
              säger: Det här är inte bara en lagfråga. Det handlar också om
              vanlig mänsklig moral och hur man egentligen behandlar sin medmänniska
              i det här fallet småföretagaren som ska leverera.
            </seg>
            <seg n="11549705">
              Jag tror säkert att företaget har stora krav på både kvalitet
              och när produkten ska levereras och vara framme. Då är motprestationen
              att man ser till att man betalar den som har levererat i tid så
              att inte han eller hon hamnar i trångmål. Det tycker jag att man
              kan föra en ganska intensiv debatt om. Det är ett förhållningssätt
              på ett rent mänskligt plan som man verkligen måste leva upp till.
              Man måste se till att man gör det här på ett bra sätt.
            </seg>
          </u>
          <note type="speaker" n="2ea38e59">
            Anf. 82 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-3da6fc0ec7b623fb-1" n="5e2f88db">
            <seg n="d6836d17">
              Fru talman! Det är riktigt som Sven-Erik Österberg säger: Även
              inom den privata sektorn, framför allt storföretag inom fordonsbranschen
              och inte minst inom byggbranschen, utmärker man sig på ett sätt
              som i sammanhanget är mindre smickrande. Ofta gör man det med
              hänvisning till de längre betalningstider som finns i Europa.
              Det drabbar på ett oförskyllt sätt småföretagaren, som får agera
              någon form av kassako åt större företag med betydligt bättre likviditet
              som borde ha förutsättningar att betala sina räkningar i tid.
              Det skapar ett klimat för småföretagare som är ogynnsamt.
            </seg>
            <seg n="001ab2ec">
              Jag tyckte att det var glädjande med de förändringar som statsrådet
              Österberg aviserade här. Det gäller till exempel att företag vars
              årsomsättning inte är större än 3 miljoner inte behöver betala
              moms förrän fakturorna har betalats. Jag tycker också att det
              är bra att man kommer med kommittédirektiv för att se på hur man
              motverkar problemen med sena betalningar.
            </seg>
            <seg n="e845ad30">
              Samtidigt är det här ett problem som har varit uppmärksammat
              under längre tid. Företagarna skrev till regeringen redan 2003
              och uppmärksammade regeringen på problematiken. I Mervärdesskatteutredningen,
              som man lovade skulle komma både våren 2004 och hösten 2004 och
              som sedan kom ytterligare något år senare skulle frågan lösas.
              Det gjorde den uppenbarligen inte fullt ut eftersom dessa utredningar
              nu kommer. Där kanske man har varit lite sen, tycker jag.
            </seg>
            <seg n="a3e0b459">
              Företagarna har också pekat på att det skulle underlätta för
              småföretag om man generellt sett förlängde momsinbetalningsperioden
              med ytterligare en månad. Jag undrar hur statsrådet ser på det.
            </seg>
          </u>
          <note type="speaker" n="bc550488">
            Anf. 83 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-5f047de4ea2a96d3-31" n="90c1e76c">
            <seg n="f5da72eb">
              Fru talman! Om den senare frågan ger jag inget besked. All försening
              av momsinbetalning gäller stora volymer, och det handlar också
              om stora volymer i statskassan. Där tror jag nog att det får vara
              som det är, enligt vad jag erfar. Det finns ingen annan inriktning
              från regeringens sida.
            </seg>
            <seg n="1841c963">
              Däremot tycker jag att kraften ska sättas in på de utredningar
              som det har pekats på. Där tittar man på det här. Rent mänskligt
              är det lätt att förstå och rimligt att man inte ska behöva betala
              någonting som man inte har fått för att vidarebefordra det. Det
              är precis det som regeringen också har tagit fasta på. Man ska
              se till att det blir ömsesidigt. Å andra sidan kan man inte heller
              dra av den moms som man inte har betalat. Det blir alltså en balans
              mellan de två delarna. Jag tycker att det är bra att man kommer
              till skott med detta.
            </seg>
            <seg n="897c149e">
              Jag ska återvända till storföretagen och det här med de 60 dagarna.
              Det där är väl en moralisk och etisk fråga som man kan fundera
              vidare på. Ska det verkligen vara 60-dagarsbegreppet som gäller?
              Då bör det förutsättas. Det förutsätts också i lagen att man är
              överens om betalningstiden.
            </seg>
            <seg n="db160466">
              Å andra sidan vet både Gunnar Nordmark och jag att småföretagaren
              inte har så mycket att sätta emot storföretaget när man ska diskutera
              betalningstider och fakturatider. Det handlar ju om att få leverera
              eller inte. Det är klart att man känner av att mycket dikteras
              av vilka villkor som ska gälla. Man är inte ömsesidiga parter
              i det förhållningssättet. Det är någonting som också bör beaktas
              när vi tittar på det där.
            </seg>
            <seg n="d94750bb">
              Jag har märkt en sak personligen. Det kan vara en känsla som
              bara jag har som privatperson, men det är fler som säger det.
              Om betalningstiderna har förlängts i ledet uppåt så märks det
              att de många gånger har kortats ned i andra ledet mot konsumenterna.
              Min hustru och jag köpte en torktumlare till hemmet och det visade
              sig att när fakturan kom så var det tio dagars betalningstid.
              Det normala enligt svensk fakturalag är 30 dagar som gäller. Samtidigt
              kan jag förstå att småföretagarna försöker hämta igen pengar där
              det går. Men det är inte bra när det inträffar i konsumentledet,
              när man har en fakturalag som säger att det är 30 dagar. Det gäller
              såtillvida ingenting annat är överenskommet. Ofta förhandlar man
              inte om när man ska betala när det ska skickas en faktura, utan
              fakturan kommer bara. Så agerar vi nog som konsumenter. Men det
              här kan bli ett bekymmer också i konsumentleden.
            </seg>
            <seg n="a17119bf">
              När det sedan gäller kommunerna så tycker jag att politikerna
              ute i de kommuner där man kan se att det är mycket sena betalningar
              bör påtala detta för sina revisorer. Det vill jag uppmana till.
              Revisorerna ska ta upp detta i sin granskning av kommunerna. Om
              kommunerna har många försenade betalningar bör det också påpekas.
              Kommunerna bör se över sina rutiner för hur de sköter sina betalningar
              till sina leverantörer så att det fungerar på ett bättre sätt.
              Här gäller det kommunala självstyret i hög grad, och de lokalt
              valda politikerna har en makt att komma till rätta med det här
              och se till att det fungerar på ett bättre sätt. Det ligger en
              moralisk skyldighet att hantera detta från både kommuners och
              landstings sida. Där det brister förväntar jag mig att man tar
              tag i det här. Jag kommer också att ta upp det vid lämpligt tillfälle
              med Svenska Kommunförbundet och se efter hur de ser på frågan
              där. Man måste få en bättre hantering från den sidan.
            </seg>
          </u>
          <note type="speaker" n="0cb4861a">
            Anf. 84 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-3da6fc0ec7b623fb-2" n="5e2f88db">
            <seg n="38c3cb13">
              Fru talman! Det är bara att konstatera att för småföretags del
              är det inte alls samma spelregler som gäller som för de stora
              företagen. Det vittnar företagarna om i sina rapporter. Det är
              ofta många företag som inte vågar vidta några åtgärder mot de
              större företagen som glider på sina betalningar. De är rädda att
              förlora order.
            </seg>
            <seg n="9a69b765">
              För ett litet företag kan det också vara ganska problematiskt
              att hamna i kronofogdens register. Däremot har stora företag,
              statliga myndigheter och så vidare inte de problemen man har goda
              bankkrediter i alla fall, och man får göra affärer ändå. Här är
              det ojämlikt.
            </seg>
            <seg n="bbe130be">
              Sedan kan även jag erkänna att jag och min hustru har drabbats
              i konsumentledet av samma korta betalningstider som Sven-Erik
              Österberg. Det är mycket möjligt att man försöker ta igen det
              där.
            </seg>
            <seg n="e08afa04">
              Man kan ju säga från oppositionen att de besked och de svar som
              Sven-Erik Österberg har givit är i första hand välkomna och efterlängtade
              av landets småföretagare, till exempel att Sven-Erik Österberg
              kommer att ta upp de här frågorna med Kommun- och Landstingsförbundet
              och att regeringen ska titta på dem. Jag tror att det här är en
              debatt som vi har anledning att återvända till.
            </seg>
            <seg n="4ac409d8">
              Jag vill tacka för en trevlig och bra debatt.
            </seg>
          </u>
          <note type="speaker" n="fc44dfd4">
            Anf. 85 Statsrådet SVEN-ERIK ÖSTERBERG (s):
          </note>
          <u who="sven-erik_österberg_minister_2004" xml:id="i-5f047de4ea2a96d3-32" n="90c1e76c">
            <seg n="5ab6e6ed">
              Fru talman! Jag har inte så mycket mer att säga. Jag tror att
              vi är ganska överens om det här. Jag kommer också att agera på
              det sätt som jag har sagt i den här debatten, så att vi får en
              bättre tingens ordning just på det här området. Det är väldigt
              viktigt för förhållandet mellan stora och små företag men också
              myndigheter, kommuner och företag, så att man får ett bättre samarbetsklimat
              och att småföretagaren kan känna sig tryggare när han levererar
              och får betalt i tid. Vi har ett gemensamt uppdrag att verkställa
              det.
            </seg>
            <seg n="d154ac34">
              Jag tackar också för debatten.
            </seg>
          </u>
          <note n="3521be03">
            Överläggningen var härmed avslutad.
          </note>
          <note n="8bf3d724">
            14 § Hänvisning av ärenden till utskott
          </note>
          <note n="ddf55058">
            Föredrogs och hänvisades
          </note>
          <note n="f8a165e7">
            15 § Förnyad bordläggning
          </note>
          <note n="adb3ee9e">
            Föredrogs och bordlades åter
          </note>
          <note n="14ba58d3">
            16 § Bordläggning
          </note>
          <note n="436f7c14">
            Anmäldes och bordlades
          </note>
          <note n="5a0b0734">
            17 § Anmälan om interpellationer
          </note>
          <note n="04f752d3">
            Anmäldes att följande interpellationer framställts
          </note>
          <note n="92277deb">
            den 14 mars
          </note>
          <note n="2d03dece">
            Lena Adelsohn Liljeroth
          </note>
          <note n="42729744">
            Inger Davidson
          </note>
          <note n="747ee91c">
            Else-Marie Lindgren
          </note>
          <note n="e3c3b8db">
            Interpellationerna redovisas i bilaga som fogats till riksdagens
            snabbprotokoll tisdagen den 21 mars.
          </note>
          <note n="c6c33e9c">
            18 § Anmälan om frågor för skriftliga svar
          </note>
          <note n="f9aac6f9">
            Anmäldes att följande frågor för skriftliga svar framställts
          </note>
          <note n="92277deb">
            den 14 mars
          </note>
          <note n="5ac57f2e">
            Ragnwi Marcelind
          </note>
          <note n="08d81599">
            Anne Marie Brodén
          </note>
          <note n="5ac57f2e">
            Ragnwi Marcelind
          </note>
          <note n="2cb62667">
            Gudrun Schyman
          </note>
          <note n="afc69b00">
            Jan Ertsborn
          </note>
          <note n="b3f18069">
            Kalle Larsson
          </note>
          <note n="d52a8b2e">
            Bertil Kjellberg
          </note>
          <note n="aed073c7">
            Frågorna redovisas i bilaga som fogats till riksdagens snabbprotokoll
            tisdagen den 21 mars.
          </note>
          <note n="51bcedbc">
            19 § Anmälan om skriftligt svar på fråga
          </note>
          <note n="52836df8">
            Anmäldes att skriftligt svar på följande fråga inkommit
          </note>
          <note n="92277deb">
            den 14 mars
          </note>
          <note n="047436bd">
            Annelie Enochson
          </note>
          <note n="325fb639">
            Svaret redovisas i bilaga som fogats till riksdagens snabbprotokoll
            tisdagen den 21 mars.
          </note>
          <note n="b31eeb66">
            20 § Kammaren åtskildes kl. 19.21.
          </note>
          <note n="3fbdb5e1">
            Förhandlingarna leddes
          </note>
          <note n="4a7c161e">
            /Monica Gustafson
          </note>
        </div>
      </body>
    </text>
  </TEI>
</teiCorpus>
