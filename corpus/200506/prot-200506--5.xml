<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--5</head>
          <docDate when="2005">2005</docDate>
        </div>
      </front>
      <body>
        <div>
          <note n="7501a424">
            ﻿
          </note>
          <note n="b47aad56">
            Riksdagens protokoll
          </note>
          <note n="2fd4d175">
            2005/06:5
          </note>
          <note n="5b4fe5f8">
            /06:5 Tisdagen den 20 september
          </note>
          <note n="b44e8ed3">
            Kl. 10:00 - 13:02
          </note>
          <note n="5099d848">
            1 § Debatt med anledning av budgetpropositionen
          </note>
          <note type="speaker" n="d2020886">
            Anf. 1 Finansminister PÄR NUDER (s):
          </note>
          <u who="unknown" xml:id="i-d94e906d47e5029d-0" n="98ea7c21"/>
          <note n="93a4b78c">
            Herr talman, ärade ledamöter av Sveriges riksdag, ärade åhörare
            och tittare av denna debatt om budgetpropositionen!
          </note>
          <u who="unknown" xml:id="i-23c2b411c468cc95-0" n="98ea7c21">
            <seg n="46dbb87c">
              Det finns lite olika sätt att mäta ett lands ekonomiska utveckling
              aktiviteten i ekonomin. Man kan titta på de stora siffrorna, på
              hur inflationen utvecklas, på arbetslösheten, på tillväxten. De
              är olika indikatorer som ekonomerna använder sig av.
            </seg>
            <seg n="8fdc1db6">
              Själv brukar jag prata med Tommy Schiller, som driver Öbergs
              Färg i Västerås. Han är en bra konjunkturindikator på hur det
              går för Sverige eftersom Öbergs Färg saluför färg, tapeter, penslar,
              kakel och golv till både konsumenter och professionella målare.
              Därmed kan man utläsa hur den privata konsumtionen utvecklas och
              hur investeringarna, framför allt bostadsbyggandet, utvecklas.
              Och mycket riktigt, nu ökar omsättningen för Öbergs Färg. De säljer
              mer både till konsumenter och till de professionella målarna.
            </seg>
            <seg n="42aaafde">
              Det finns många Öbergs Färg runtom i Sverige. Nu händer något
              i den svenska ekonomin som är väldigt intressant. Vi har under
              lång tid haft en starkt exportledd tillväxt som inte genererat,
              skapat, så många nya jobb eftersom man i industrin varit duktig
              på att öka produktiviteten. Man har inte behövt anställa så många
              utan kunnat bli mer effektiv ändå.
            </seg>
            <seg n="e8877a1b">
              Men nu ändrar ekonomins förlopp karaktär. Nu gäller det den inhemska
              ekonomin, som består av tre delar investeringarna, hushållens
              konsumtion och den offentliga konsumtionen. Den inhemska ekonomin
              är per definition betydligt mer sysselsättningsintensiv än den
              numera ganska slimmade exportindustrin. Detta märks också på arbetsmarknaden.
              Tecken tyder på att det just nu sker en vändning på arbetsmarknaden.
              Vi kan utläsa det i form av minskade varsel. Vi kan utläsa det
              i form av fler lediga nya jobb som anmäls till arbetsförmedlingarna
              och till bemanningsföretagen. Vi kan utläsa det i form av det
              ökade antalet arbetade timmar i ekonomin.
            </seg>
            <seg n="01a582c9">
              Den utvecklingen märks också på de offentliga finanserna. När
              jag senast stod i talarstolen och presenterade den ekonomiska
              vårpropositionen trodde regeringen att vi i år skulle ha ett överskott
              i de offentliga finanserna på 0,7 %. Den budget som jag i dag
              lägger på riksdagens bord visar att vi i år har ett överskott
              på hela 1,4 % till följd av den ökade aktiviteten i ekonomin.
            </seg>
            <seg n="68eea8d4">
              Detta gör att vi har möjlighet att förbättra Sverige och framför
              allt att ytterligare förstärka den redan starka, underliggande,
              positiva utvecklingen på arbetsmarknaden. Vi har också möjlighet
              att i olika hänseenden förbättra för utsatta grupper grupper som
              fått stå efter, grupper som behöver ett extra handtag i den ekonomiska
              vardagssituationen. Vi kan hjälpa barnfamiljerna. Vi kan hjälpa
              pensionärerna. Och vi kan göra det på ett ansvarsfullt sätt och
              bibehålla starka offentliga finanser.
            </seg>
            <seg n="be1196d5">
              Den budget som nu ligger på riksdagens bord är i ett avseende
              unik. Man får nämligen gå lång tid tillbaka för att finna en statsbudget
              som inte innehåller några nya besparingar. Vi kan med denna statsbudget
              sätta punkt för den ekonomiska kris som vi gick igenom under 1990-talet
              och som vi långt in på 2000-talet varit tvungna att betala priset
              för i form av olika typer av besparingar.
            </seg>
            <seg n="c38d4eaf">
              Detta sammantaget gör det möjligt för oss att satsa offensivt,
              att satsa offensivt för att ytterligare pressa tillbaka arbetslösheten,
              öka rättvisan, öka tryggheten i Sverige, för nu har vi råd. Vi
              har råd med de många reformer som jag presenterar för Sveriges
              riksdag.
            </seg>
            <seg n="f91d4d3e">
              Vi har råd med riktade satsningar till det privata näringslivet,
              framför allt till de små företagen. Vi ger möjlighet för soloföretagarna,
              de som är ensamma, som inte har några anställda, att anställa
              en första personal genom att sänka arbetsgivaravgifterna till
              10,21 %. Vidare ges de små företagen möjlighet att få del av de
              mycket stora forskningsinsatser som vi gör i Sverige genom att
              vi anslår ytterligare medel till Vinnova. Och 2007 skattekrediterar
              vi de små företagen när de utnyttjar forskning i större utsträckning.
            </seg>
            <seg n="0c530885">
              Vi inrättar industriella utvecklingscentrum, efterfrågade inte
              minst i den för fack och arbetsgivare gemensamma BennetJohnsson-gruppens
              rapport om industriella utvecklingscentrum. De ska fånga upp innovationer
              som finns runtom i det svenska samhället.
            </seg>
            <seg n="23b804ca">
              Vi reformerar de så kallade 3:12-reglerna med 1 miljard kronor.
            </seg>
            <seg n="b1aaa5fd">
              Vi avsätter på fem års tid 1 miljard kronor till strategiska
              utvecklingsprogram för det som är, och under överskådlig tid kommer
              att vara, ryggraden i svensk ekonomi, nämligen basindustrin. Stora
              exportintäkter genereras i basindustrin. Den ger 560 miljarder
              kronor i exportinkomster. 600 000 människor arbetar i basindustrin.
            </seg>
            <seg n="557b9a28">
              Vi avskaffar CO2-skatten för industrin som handlar med utsläppsrätter.
            </seg>
            <seg n="9e77be4e">
              Men vi har inte bara råd att satsa på den privata sektorn. Vi
              har också råd att höja kvaliteten i den offentliga sektorn, i
              kommuner och landsting. Och vi gör det där vi inser att det finns
              stora eftersatta behov i kommuner och landsting samtidigt som
              vi har kostnader för många arbetslösa. Vi försöker hitta en bro
              mellan dessa två storheter genom att inrätta de så kallade plusjobben.
              20 000 plusjobb kommer att innebära att det blir mindre stress
              och mer tid inte minst i äldreomsorgen och hemtjänsten. Det ska
              vara avtalsenliga löner, kvalitetshöjande arbetsuppgifter, och,
              som sagt, mindre stress och mer tid i hemtjänsten.
            </seg>
            <seg n="e2424c13">
              Vi vet att 40 % av dem som arbetar i äldreomsorgen saknar adekvat
              utbildning. De behöver utbildning. Samtidigt tar vi in arbetslösa
              för att utföra de ordinarie anställdas arbetsuppgifter medan de
              får en utbildning. Det handlar om 10 000 nya utbildningsvikariat.
            </seg>
            <seg n="8847ce66">
              Vi ger i den här budgeten klart besked om de långsiktiga ekonomiska
              förutsättningarna för kommunerna.
            </seg>
            <seg n="1d10f99d">
              Vi anslår ökade statsbidrag till kommuner och landsting med 1
              miljard kronor år 2007 och 6 miljarder kronor 2008.
            </seg>
            <seg n="31e636cc">
              Vi har råd att satsa på att ge de arbetslösa högskoleutbildade
              en förnyad chans. Vi inrättar 4 000 praktikplatser i småföretag.
              Vi förbereder generationsväxling i staten. Stora pensionsavgångar
              väntar. Det blir 1 000 nya anställningar, inte minst vid domstolar
              i form av tingsnotarier.
            </seg>
            <seg n="a932937f">
              Vi anställer nya kontrollanter på Skatteverket för att bekämpa
              skattefusk 400 nyanställda. Vi ska förbättra kvaliteten och kontrollen
              i Försäkringskassan och i a-kassan. 800 personer nyanställs. Tullen
              får förstärkta resurser för gränskontrollen. Det blir ytterligare
              50 personer. Vi ska vårda den svenska kulturskatten. 600 arbetslösa
              akademiker ges tillfälle att vårda det svenska kulturarvet.
            </seg>
            <seg n="4a4bed09">
              Vi har också råd att ta ned ungdomsarbetslösheten nu när det
              går så bra för Sverige. Det blir 3 000 lärlingsplatser för arbetslösa
              mellan 20 och 24 år som saknar fullständig gymnasieutbildning.
              Skatterabatten för att anställa ungdomar blir mer generös. Vi
              förstärker det statliga stödet till ungdomar som vill feriejobba.
            </seg>
            <seg n="2449cdaf">
              Vi har råd nu, när det går så bra för Sverige, att bygga ut Kunskaps-Sverige
              ytterligare. Det blir 17 500 fler högskoleplatser till och med
              år 2007. Göteborg får 1 600, Jönköping 1 000, Mittuniversitetet
              750 och Kalmar 900 platser. Vi förstärker inte bara kvantitet;
              vi förstärker också kvaliteten i högskolan med 130 miljoner kronor
              år 2006 och ytterligare 135 miljoner 2007.
            </seg>
            <seg n="1117f2c4">
              Vi bygger ut den kvalificerade yrkesutbildningen med 1 000 platser
              redan i år och ytterligare 1 000 platser nästa år. Vi bygger ut
              energiforskningen.
            </seg>
            <seg n="1ae8fa8f">
              Nu, när det går bra för Sverige, har vi råd att satsa ännu mycket
              mer på de långtidssjuka, på dem som är förtidspensionerade och
              dem som är arbetshandikappade. Nu går sjuktalen ned och nu minskar
              kostnaderna för sjukfrånvaron. Då kan vi rikta fokus på dem som
              länge har stått utanför arbetsmarknaden långtidssjuka, förtidspensionerade
              och arbetshandikappade. Det gör vi genom att anslå 1 miljard till
              landstingen så att de ska ha en ekonomisk drivkraft att ytterligare
              förstärka sitt arbete för att få ned de höga sjuktalen.
            </seg>
            <seg n="74631747">
              I ett eller flera län ska vi genomlysa samtliga som länge har
              stått utanför arbetsmarknaden och designa en speciell, individuellt
              designad, väg tillbaka för den långtidssjuke om han, som det heter
              på fikonspråk, har restarbetsförmåga. Vi ska bokstavligt och bildligt
              talat bygga en bro mellan Försäkringskassan till Ams och ut till
              den reguljära arbetsmarknaden även för dem som har varit borta
              länge från arbetsmarknaden.
            </seg>
            <seg n="9d4f3acb">
              Vi höjer taket i lönebidraget till 16 700 kr i månaden så att
              de som har det allra, allra svårast på arbetsmarknaden, nämligen
              de arbetshandikappade, får en möjlighet att få en anställning.
            </seg>
            <seg n="e7a3efcb">
              Vi höjer taket i sjukförsäkringen så att fler omfattas av den
              generella försäkringen. Nu när det går bra för Sverige har vi
              råd att öka rättvisan och förstärka köpkraften hos hushållen.
              Barnbidraget höjs den 1 oktober med 300 kr i månaden för en tvåbarnsfamilj
              och med 500 kr i månaden för en trebarnsfamilj. Det betalas ut
              retroaktivt i samband med decemberutbetalningen. Bostadstillägget
              för pensionärer förbättras. Anhörigstödet byggs ut, och en stor
              del av de nya plusjobben kommer att komma de äldre till del i
              och med att jobben kommer att komma i äldreomsorgen och i hemtjänsten.
            </seg>
            <seg n="8a18dd88">
              Löntagarna får sänkt skatt genom att de kompenseras för de höjda
              egenavgifterna och genom att grundavdraget justeras.
            </seg>
            <seg n="6d3cbc6c">
              Villaägare med små inkomster får begränsad fastighetsskatt.
            </seg>
            <seg n="62bc4eec">
              Nu när det går bra för Sverige har vi även råd att bygga vårt
              samhälle ekologiskt uthålligt. Den gröna skatteväxlingen fullföljs.
              Vi avsätter 1 miljard kronor bland annat till villaägare som behöver
              byta ut sina oljepannor eller direktverkande el till miljövänliga
              alternativ.
            </seg>
            <seg n="11750830">
              Herr talman! Allt detta och mycket mer som jag av tidsmässiga
              skäl inte får plats med har vi råd med. Vi har råd med det både
              samhällsekonomiskt och statsfinansiellt och vi har framför allt
              råd med det i mänskligt hänseende. Alternativet till den här politiken
              är att människor fastnar i långtidsarbetslöshet och utanförskap
              och inte får en andra chans.
            </seg>
            <seg n="d32bebbe">
              Snart kommer företrädare för den borgerliga oppositionen att
              recensera budgeten. Låt mig förekomma vad de kommer att säga.
              Det som företrädarna för högeralliansen kommer att säga kan kondenseras
              till en enda mening. De kommer att säga följande: Nu när det går
              så dåligt för Sverige så måste det gå ännu sämre för dem som redan
              har det allra sämst de långtidsarbetslösa, de sjuka och de med
              små marginaler. Det är konsekvensen av den alternativa politik
              som jag dessvärre inte tror kommer att läggas på riksdagens bord
              eftersom vi inte kommer att få se något samlat budgetalternativ.
              Men det kan kondenseras till en enda mening. De kommer alltså
              att säga följande: Nu när det går så dåligt för Sverige så måste
              det gå ännu sämre för dem som redan har det allra sämst de långtidsarbetslösa,
              de sjuka och de med små marginaler.
            </seg>
            <seg n="5a64f868">
              Vi socialdemokrater har en helt annan attityd och en helt annan
              hållning. Nu har vi råd att satsa mer på att öka rättvisan och
              bygga ut tryggheten. Och nu har vi framför allt råd att minska
              skillnaderna i samhället.
            </seg>
            <seg n="b9ff3305">
              Låt mig avslutningsvis ta fram några bilder för att alla och
              envar ska förstå vad socialdemokratisk politik mer än någonting
              annat går ut på. Vi har alla någon gång åtminstone en gång varit
              på ett svenskt BB. För egen del har jag varit tre gånger på BB:
              för 42 år sedan det kommer jag inte ihåg särskilt mycket av och
              för tolv respektive nio år sedan. Det som slog mig för tolv år
              sedan när man såg alla stolta föräldrar, mammor och pappor, ligga
              där med sina nyfödda bebisar var: Tänk så lika de är, de där små
              barnen! De är 50 centimeter långa och drygt tre kilo tunga. Okej,
              vissa är blonda och andra mörka, men de är ändå väldigt små, väldigt
              sköra och väldigt lika. Det var den första bilden.
            </seg>
            <seg n="8966ccb7">
              Den andra bilden är från drygt 15 år sedan då jag besökte min
              mormor på långvården i Åkersberga. Där tillbringade hon sina sista
              dagar i livet. Det som slog mig när jag gick där i korridoren
              var: Tänk så lika de är! Så små de är och så sköra de gamla är
              i livets slutskede!
            </seg>
            <seg n="17ff33fd">
              Tänk så lika det är vid livets början och vid livet slut. Men
              så slog det mig: Ska det verkligen behöva vara så olika däremellan?
              Visst vi är olika, men ska det behöva vara så olika? En del barn
              har fått åka jorden runt med sina föräldrar innan de har fyllt
              tio år. Andra får på sin höjd åka till mormor och morfar därför
              att mamma och pappa jobbar skift. Somliga kämpar för 15 000 kr
              i månaden. Andra gnäller över 15 000 kr om dagen. Somliga får
              stå vid masugnen i Oxelösund i hela sitt liv. Andra åker omkring
              i limousiner med tonade rutor.
            </seg>
            <seg n="2dd06049">
              Att utjämna skillnader i livsvillkoren är kärnan i socialdemokratisk
              politik. Och det finns ingen skillnad som är större och mer förnedrande
              än den mellan dem som har arbete och dem som inte har arbete.
              Den budget som i dag ligger på riksdagens bord har som övergripande
              syfte att pressa tillbaka arbetslösheten, öka sysselsättningen,
              fördjupa rättvisan och stärka tryggheten i Sverige.
            </seg>
          </u>
          <note type="speaker" n="655256fc">
            Anf. 2 MIKAEL ODENBERG (m):
          </note>
          <u who="mikael_odenberg_0f1a5b" xml:id="i-cfcaf29ec3f5b355-0" n="81fa54ec">
            <seg n="a608b4ac">
              Herr talman! Låt mig börja med att hälsa finansministern särskilt
              välkommen hit. Vi var några stycken här som lite till mans var
              oroliga för att Pär Nuder inte skulle hinna slita sig från budgetförhandlingarna.
              Men jag har förstått att de blev klara nu på småtimmarna. Och
              det var verkligen på tiden!
            </seg>
            <seg n="49c0b147">
              Först skulle det ju bli en budgetuppgörelse till den där partiledardebatten
              i tv i början av månaden. Jag noterade att finansutskottets ordförande
              sade: Det tror jag det är väl förberett! Även Pär Nuder var optimistisk.
              Det går bra, sade han. Han fortsatte: Vi betar av det ena frågekomplexet
              efter det andra. I fjol tog det tre veckor. Jag gör bedömningen
              att det kommer att ta ungefär en vecka i år, sade finansministern.
            </seg>
            <seg n="03a26ebb">
              Det budas och pratas fram och tillbaka, sade en ledamot av Miljöpartiets
              förhandlingsgrupp för två veckor sedan.
            </seg>
            <seg n="7a982545">
              Sedan backade finansministern från regeringens krav på att omförhandla
              volymen i den gröna skatteväxling som slår så hårt mot företag
              och enskilda i många delar av vårt land. Då såg det bra ut, sade
              Miljöpartiets språkrör Peter Eriksson. Fast egentligen, herr talman,
              såg det inte så bra ut. I själva verket fick finansministern ställa
              in sin resa till EU:s finansministermöte i Manchester och Göran
              Persson fick hoppa in i förhandlingarna.
            </seg>
            <seg n="aef145cf">
              Men för tio dagar sedan förutsatte Pär Nuder i alla fall att
              man skulle kunna komma överens. Det har varit väldigt konstruktiva
              samtal, sade Pär Nuder till TT. Fast det tyckte inte de andra.
              Nej, Miljöpartiet lät förstå att otroliga scener utspelat sig
              och att Pär Nuder uppträtt koleriskt och inte klarat sitt uppdrag.
              Vänsterpartiet bekräftade en mycket infekterad stämning inom vänsterkartellen.
            </seg>
            <seg n="221edcf6">
              För en knapp vecka sedan ansåg Miljöpartiet att Pär Nuder och
              Vänstern hade gått bakom ryggen på dem. Men Pär Nuder sade att
              man var överens om huvuddragen i budgeten, medan Peter Eriksson
              hävdade att det tyvärr inte var småsaker.
            </seg>
            <seg n="226c180b">
              Så kom då vänsterkartellens budgetuppgörelse någon gång i natt.
              TT-telegrammet gick ut kl. 02.04. Men nu är det ju så, som i alla
              dokusåpor, att det aldrig tar slut. Kl. 02.21 meddelade Peter
              Eriksson att man träffat en överenskommelse om amnesti för alla
              barnfamiljer som flytt till Sverige. Så dröjde det några minuter
              tills TT-telegrammet kl. 02.54 utfärdade en dementi från migrationsministern.
            </seg>
            <seg n="69d53776">
              I alla sådana här dokusåpor är upplägget sådant att man tvingas
              att samarbeta om vissa uppdrag. Men det som också brukar vara
              gemensamt är att knivarna gärna sticks i ryggen på kompanjonerna
              när tillfälle ges. I de kommentarer som man kan läsa i kvällspressen
              verkar det som om de inte tycker om varandra. Ni verkar inte heller
              tycka om varandra. Ni verkar inte riktigt vilja samarbeta även
              om ni måste.
            </seg>
            <seg n="8b5511b0">
              Herr talman! Robinson, Baren, Farmen och Idol har fått sällskap
              av Kartellen.
            </seg>
            <seg n="09b7d62b">
              Herr talman! Den budget som finansministern har presenterat är,
              och det framgick också av finansministerns inledning, en mycket
              tydlig valbudget. Jag har hela tiden haft farhågor för att kombinationen
              av låga opinionssiffror för Socialdemokraterna, samarbete med
              Vänsterpartiet och Miljöpartiet, ett stundande val och ett därmed
              hotat maktinnehav för socialdemokratin är en ekvation som kan
              bli mycket dyrbar för skattebetalarna.
            </seg>
            <seg n="50bd7f52">
              Prislappen, i form av nettoförsvagning av den offentliga sektorns
              finanser, uppgår nu till i storleksordningen 24 miljarder kronor
              för 2006 och till 28 miljarder kronor för 2007. Vi når inte mer
              än halvvägs till riksdagens mål om ett överskott på 2 % i de samlade
              offentliga finanserna över en konjunkturcykel.
            </seg>
            <seg n="bc768549">
              Statens utgiftstak, den andra grundbulten i regeringens budgetpolitik,
              kringgås, som vanligt frestas jag tillägga, genom att betydande
              utgifter, i storleksordningen 18 ½ miljard förvandlas till inkomstminskningar.
            </seg>
            <seg n="7146d278">
              Senast var det Valutafonden som kritiserade att den finansiella
              disciplinen, budgetdisciplinen, fortsätter att erodera.
            </seg>
            <seg n="4cd5d1b8">
              För oss i oppositionen återstår det förstås en hel del analysarbete
              att göra i anslutning till årets budgetproposition, men redan
              nu vill jag säga att jag tycker mig se ett antal tecken på att
              man i denna valbudget för 2006 använder tillfälliga intäktsförstärkningar
              för att finansiera varaktiga utgifter och inkomstminskningar.
              Vi ser indragna anslagsbehållningar. Vi ser kraftigt ökade moms-
              och punktskatteintäkter till följd av de höga oljepriserna, någonting
              som vi alla hoppas inte ska förbli varaktigt. Upplösta periodiseringsfonder
              ger i år en kraftig ökning av skatteintäkterna. Vi ser förskjutna
              transfereringar till kommunsektorn.
            </seg>
            <seg n="d0ccbacb">
              Men detta är tillfälliga förbättringar, och tillfälliga förbättringar,
              herr talman, ska inte användas till finansiering av varaktiga
              utgifter och inkomstminskningar. Det är inte en ansvarsfull ekonomisk
              politik.
            </seg>
            <seg n="15928828">
              I finansplanen skriver regeringen i inledningen att när förutsättningarna
              förändras ska den svenska välfärdsmodellen utvecklas, inte avvecklas.
            </seg>
            <seg n="4af70a96">
              Jag skulle vilja säga att det är just en finansiell kris för
              den offentligt finansierade välfärden och en successiv avveckling
              av den servicenivå som vi har vant oss vid att ta för given som
              väntar långsiktigt om politiken inte läggs om. Vi kan inte möta
              de kommande decenniernas demografiska utmaningar, det förhållandet
              att vi blir färre i yrkesverksam ålder som ska försörja alltfler
              äldre, och vi kan inte långsiktigt försörja mer än en miljon vuxna
              människor med olika bidrag och sociala ersättningar. Det går inte
              i längden, och därför måste politiken läggas om och därför måste
              vi återupprätta en arbetslinje i svensk politik. Det måste löna
              sig bättre att arbeta.
            </seg>
            <seg n="5128bf9d">
              Därför återkommer vi moderater, herr talman, om cirka två veckor,
              i likhet med de andra allianspartierna, med förslag till kraftigt
              sänkta inkomstskatter för alla men särskilt för låg- och medelinkomsttagare.
              Vi återkommer med förslag om stramare bidrag och med åtgärder
              för att förbättra företagsklimatet så att vi kan få fler anställda
              i nya och växande företag.
            </seg>
            <seg n="38b84a6b">
              Herr talman! Av detta finns ingenting i årets budget. I stället
              ser vi en massiv satsning på ganska traditionell Amspolitik, det
              som Peter Eriksson för elva dagar sedan kallade konstgjorda jobb.
            </seg>
            <seg n="9c15590f">
              Jag tänker inte döma ut hela regeringens jobbpaket i dag, herr
              talman. Vi ska naturligtvis gå igenom förslagen och pröva dem
              i konstruktiv anda. Men jag kan redan nu säga att jag har väldigt
              svårt att se att åtgärderna på allvar gör att arbetsutbudet ökar,
              att produktiviteten accelererar eller att den svenska ekonomins
              produktionsförmåga långsiktigt påverkas mer än högst marginellt.
              Med de undanträngningseffekter som vi kan förvänta av de här förslagen
              befarar jag att vi snarare talar om 15 000 jobb än om 55 000 tillfälliga
              jobb.
            </seg>
            <seg n="8f351717">
              Herr talman! Regeringens misslyckande när det gäller jobben kommer
              också till uttryck i finansplanens siffror. Summan av den öppna
              arbetslösheten och arbetsmarknadspolitiska åtgärder är konstant.
              Det är till och med så att regeringen räknar med en tiondels procentenhet
              fler i öppen arbetslöshet och arbetsmarknadspolitiska åtgärder
              nästa år jämfört med hur situationen var förra året. Den reguljära
              sysselsättningen är i stort sett oförändrad.
            </seg>
            <seg n="7799bba3">
              Jag räknar också, herr talman, med en viss ljusning på arbetsmarknaden
              under nästa år. Men verkligheten 2006 kommer ändå i huvudsak att
              vara densamma som den var 2004 och som den är i år. Den verkligheten,
              herr talman, är att det varje dag är nära 1,5 miljoner vuxna människor
              som inte går till jobbet. För det bär Pär Nuder, regeringen och
              socialdemokratin det yttersta ansvaret efter elva års regeringsinnehav.
            </seg>
            <seg n="d006bdd7">
              Herr talman! Budgetpropositionen inrymmer också betydande oklarheter.
              Pär Nuder nämnde förslagen om en reformerad företagsbeskattning
              i sin inledning. De konkreta förslagen till en reformering av
              3:12-reglerna lyser fortfarande med sin frånvaro. De sänkta löneskatter
              för soloföretag som anställer som aviseras ska tydligen bara gälla
              över valet, och sedan står det i en fotnot att ikraftträdandet
              är osäkert.
            </seg>
            <seg n="8afd5c23">
              Skatte- och förmånsfusket ska bekämpas enligt finansplanen. Men
              det är idel åtgärder av typen tillkallat en särskilt utredare,
              ser över reglerna, inrättas en särskild delegation, i uppdrag
              att utvärdera, tillkallat en utredare, regeringen avser, initierat
              en översyn och skärpta krav på kommittéer. Vi kan fortsätta läsa
              på s. 43 och 44 i finansplanen.
            </seg>
            <seg n="92be305e">
              Herr talman! Avslutningsvis finns det också en förkärlek i budgetpropositionen
              för olika typer av nationella handlingsplaner och utvecklingsplaner.
              Det finns en nationell utvecklingsplan för äldreomsorgen, en nationell
              uppföljning av kvaliteten i skolan, en nationell handlingsplan
              mot sexhandel, en nationell handlingsplan mot könsdiskriminerande
              lönesättning och en nationell strategi för integrationspolitiken.
              Vi ska till och med få en ny myndighet med ett särskilt uppdrag
              kopplat till en nationell handlingsplan för handikappolitiken.
            </seg>
            <seg n="28cb0439">
              Herr talman! Det enda som saknas är en nationell handlingsplan
              för avveckling av det socialdemokratiska regeringsinnehavet.
            </seg>
            <seg n="922596ba">
              Jag kan trösta kammaren med att den håller på att upprättas av
              Moderaterna, Folkpartiet liberalerna, Kristdemokraterna och Centerpartiet.
            </seg>
          </u>
          <note type="speaker" n="1f959b02">
            Anf. 3 KARIN PILSÄTER (fp):
          </note>
          <u who="karin_pilsater_84a387" xml:id="i-327a0e4e4b0fe8c8-0" n="d4bdc609">
            <seg n="93bad61c">
              Herr talman! Sverige är ett litet land, men ett bra land. Vi
              är knappt nio miljoner invånare. 99,9 % av jordens befolkning
              är inte svenskar. Sverige behöver världen, faktiskt mer än vad
              världen behöver Sverige. Det kan vara bra att komma ihåg en dag
              som denna när man får höra hur oerhört förträffligt allting är
              i Sverige. I själva verket fick man väl nästan intrycket av att
              det är helt onödigt att lägga någon budgetproposition över huvud
              taget, när det nu går så oerhört bra för Sverige.
            </seg>
            <seg n="70394802">
              Icke desto mindre gjorde Pär Nuder det likafullt. Det var väldigt
              många sidor, men kanske inte så där våldsamt mycket nya förslag,
              och framför allt inte så våldsamt många förslag som adresserar
              de stora utmaningar vi står inför de stora utmaningar som Sverige
              faktiskt befinner sig mitt uppe i.
            </seg>
            <seg n="38913146">
              Därför, herr talman, behöver Sverige en ny regering. Det är inte
              bara en miljon av Sveriges medborgare som varje dag inte går till
              jobbet det är också ett drygt tjugotal till som visserligen går
              dit men som trots det har slutat jobba och därför kan få ett och
              annat friår. Sverige behöver en ny regering.
            </seg>
            <seg n="73af14e2">
              På kort sikt, herr talman, behöver vi få tillbaka hundratusentals
              människor till arbetsmarknaden, och vi måste vända utvecklingen
              för företagandet. Vi har färre företagare i dag än vad vi hade
              på botten av lågkonjunkturen i början av 90-talet. Båda de här
              sakerna är nödvändiga för att kunna möta de mera långsiktiga och
              riktigt stora utmaningarna varav en är den demografiska utvecklingen,
              som innebär att det om sådär 30 år kommer att finnas två personer
              mellan 20 och 65 för varje pensionär. I dag finns det tre. Men
              då gäller det att komma ihåg att i dag är det en av de där tre
              personerna som inte jobbar. Skulle den utvecklingen få fortsätta
              om Pär Nuder och hans kamrater fick fortsätta att ha makten i
              det här landet så skulle vi alltså om 2530 år vara i den situationen
              att för varje pensionär finns det två personer i yrkesverksam
              ålder varav en jobbar och en inte gör det. Det säger sig självt
              att den ekvationen inte går ihop. Man behöver vara varken nationalekonom
              eller föreståndare i en måleributik för att inse att den kalkylen
              inte håller.
            </seg>
            <seg n="5de89f01">
              En annan riktigt stor utmaning, som inte heller över huvud taget
              omnämns här, är turboglobaliseringen. Sverige är ett bra land.
              Sverige är ett litet land. 99,9 % av jordens befolkning är inte
              svenskar. Men de som lyssnade noggrant på vad Pär Nuder sade här
              nu och de som likt oss har haft förmånen att bläddra lite i budgetpropositionen
              får intrycket att Sverige är en isolerad ö. Sverige är sig självt
              nog. Sverige är i själva verket hela jorden. Så är det ju inte.
            </seg>
            <seg n="c91b4700">
              Och den verkligt stora utmaningen, växthuseffekten, går ganska
              spårlöst förbi. Man tar lite med ena handen och ger lite med den
              andra. Man lägger ned väl fungerande kärnkraftverk och höjer skatten
              på den kvarvarande kärnkraften så att vi i stället ska få mer
              utsläpp av växthusgaser.
            </seg>
            <seg n="dd2e4e78">
              Herr talman! I själva verket är det ju så att vi inte riktigt
              vet vilken ställning det dokument har som den här så kallade remissdebatten
              handlar om. Vi debatterar ju den här propositionen som remitteras
              ut till riksdagen. Men riktigt vad i den som är regeringens förslag
              och vilka andra förslag som man har kommit överens om i natt vet
              vi inte ens i dag, som Mikael Odenberg påpekade här. Men jag får
              hålla mig till det som står skrivet i propositionen, i den mån
              jag har hunnit ta del av det.
            </seg>
            <seg n="3e45d85c">
              Och det är faktiskt så att oavsett vilka förslag det är som gäller
              så är det här ett oerhört tydligt bevis på svagheten hos den här
              minoritetsregeringen. Det har skickats ett och annat förhandlingsbud.
              I det förhandlingsbud som regeringen skickade i slutet av augusti
              lyfte man fram ett antal frågor, och två av dem som man då sade
              var väldigt viktiga var för det första att man inte skulle ha
              så stor så kallad grön skatteväxling som man tidigare hade kommit
              överens om och för det andra att man ville sänka alkoholskatten
              för att få bukt med det inflöde av mycket billig sprit som kommer
              in över våra gränser. De här två punkterna två av ungefär fem
              har man inte kunnat få igenom, åtminstone inte såvitt vi kan förstå.
            </seg>
            <seg n="309ccf03">
              Till yttermera visso är den här dokusåpakartellen inte ens överens
              med varandra om vilka partier som utgör det kommande regeringsalternativet.
              Det är så, herr talman, att vi nog får se nästa år som så att
              säga förspillt och satsa på att få ett regeringsskifte. Det gör
              vi. Ni i kartellen satsar på att få sitta kvar, och ni är inte
              ens överens med varandra om vilka partier som ingår i er laguppställning.
              Det om något visar väl att ni inte heller i fortsättningen kommer
              att ha kraften att kunna ta itu med de stora och viktiga utmaningar
              som Sverige står inför.
            </seg>
            <seg n="155df182">
              Pär Nuder försökte agera lite mer statsmannamässigt eller anknyta
              till det som ofta går hem i de socialdemokratiska lägren, nämligen
              50-, 70- och 90-talsnostalgi. Han anknöt väldigt tydligt till
              sina företrädare. Jag fick en tydlig déjà vu-känsla när Pär Nuder
              började prata om att vi hade kommit till en vändpunkt . Kommer
              ni ihåg Allan Larsson, som stod i den här talarstolen för 15 år
              sedan inför valet 1991 och hade sett vändpunkten i den ekonomiska
              utvecklingen? Vi vet ju precis vad som kom sedan. Det var statsfinanser
              i fritt fall och det som hans företrädare, Kjell-Olof Feldt, kallade
              för arbetslöshetens stålbad. Då som nu fanns det vissa underliggande
              obalanser i ekonomin. Jag vill inte på något sätt jämföra situationen
              1990 efter alla de strukturfel som hade begåtts med situationen
              i dag, men likheterna finns där. Att Pär Nuder refererade till
              en målerifirma gav också något av en déjà vu-känsla. Kommer ni
              ihåg Olof Palme och Ludvig Svenssons gardinfabrik? Den användes
              också som bevis. När det börjar gå bra för Sverige slutar det
              med att folk går och köper nya gardiner. Nu målar de om hemma
              i köket, själva eller med hjälp av ROT-avdrag drängbidrag antar
              jag att det heter inom socialdemokratin. Ludvig Svenssons gardinfabrik
              har för övrigt, såvitt jag är rätt underrättad, flyttat till Estland.
            </seg>
            <seg n="803eb41e">
              Mitt i den nostalgitripp som Pär Nuder gjorde vill jag ändå påpeka
              att det finns en del obalanser i Sverige i dag. En viktig sådan
              är just att vi håller på att få en fastighetsbubbla. Bostadspriserna
              rusar iväg. Den låga räntan, som är väldigt bra för jobb och företagande,
              gör att man måste sätta upp ett varningstecken på bostadsmarknaden.
              Jag märkte inte någon sådan oro från Pär Nuders sida.
            </seg>
            <seg n="74d17092">
              Sedan sade han att vi nu sätter punkt för den ekonomiska krisen.
              Det var också ett lustigt uttalande. Socialdemokraterna har haft
              makten i elva år nu. Jag har hört ett antal socialdemokratiska
              finansministrar säga ett antal gånger i samband med att de presenterat
              budgetar att de har satt punkt för den ekonomiska krisen. I själva
              verket är det väl så att den budgetsanering som Göran Persson
              som finansminister och sedan som statsminister i mitten av 90-talet
              var med och genomförde den har ni ju slösat bort nu.
            </seg>
            <seg n="aa32e707">
              Vi har råd att ta ned ungdomsarbetslösheten nu när det går så
              bra för Sverige, sade Pär Nuder. Vad är det för besked till svenska
              ungdomar? Nu när det går bra för Sverige har vi råd att låta er
              vara med. Om det inte går bra i Sverige så måste ni stanna hemma.
              Ni tillför ingenting. Ni kostar. Ni är till besvär. Men nu när
              det går så bra kan ni få vara med på arbetsmarknaden det har vi
              råd till. Det var vad Pär Nuder sade alldeles nyss. Med den människosynen
              förstår man varför en miljon människor fortfarande står utanför
              arbetsmarknaden. I Pär Nuders, Socialdemokraternas och stödpartiernas
              värld är ju människor på arbetsmarknaden mest till besvär, något
              som kostar och helst ska skickas hem på friår.
            </seg>
            <seg n="2d449bf6">
              Nu när det går bra för Sverige lägger Pär Nuder fram en budget
              med ökande budgetunderskott. Den budget som vi nu har fått, och
              som kanske gäller, innehåller ett förslag till ekonomisk kalkyl
              som innebär att statens budgetunderskott nästa år ska öka till
              50 miljarder kronor 50 000 miljoner kronor! Så är det när det
              går bra för Sverige i Pär Nuders värld.
            </seg>
            <seg n="c159691b">
              Herr talman! Vi måste få tillbaka människor till arbetsmarknaden.
              Folkpartiet och våra kamrater i den borgerliga alliansen har massor
              med förslag på hur vi ska kunna få fler människor in på arbetsmarknaden
              och få de sjuka att kunna komma tillbaka. Och då handlar det inte
              om den typ av bokstavliga infrastruktursatsningar som vi hörde
              om här där det ska byggas olika typer av gångbanor, broar och
              annat från försäkringskassorna det är tydligen dit infrastrukturpengarna
              går, inte till att tjälsäkra vägarna i Norrlands inland och Småland
              där det behövs för skogsindustrin och annat utan vad vi behöver
              är riktiga vägar in på arbetsmarknaden.
            </seg>
            <seg n="94acce62">
              Den andra stora utmaningen vi måste ta ett dubbelgrepp handlar
              om att fler företagare måste vilja och kunna växa och anställa
              människor här i Sverige. Fler människor måste gå från ord till
              handling, ta sina idéer och göra verklighet av dem. Sverige är
              världsbäst på patent. Det satsas jättemycket pengar på forskning,
              men vi får väldigt lite ut av det. Sverige har nästan bara hälften
              så mycket kunskapsdriven export som vårt grannland Finland trots
              att vi har ungefär likvärdiga forskningssatsningar.
            </seg>
            <seg n="dcbeea53">
              Här behöver vi göra stora insatser. Men när vi då läser om företagarpaketet
              i budgeten är det precis som när det gäller åtgärder mot långtidssjukskrivningar:
              Det ska ses över. Det ska stärkas. Det ska främjas. Regeringen
              är dessutom övertygad om att de statliga bolagen kan ha någon
              sorts funktion i detta. Man ska se över ytterligare ett par saker,
              och så ska man anställa 30 exportsäljare. Det är säkert jättebra.
              Jag tror att det finns fler förslag som är bra, men de är så oerhört
              marginella jämfört med den stora utmaning vi står inför.
            </seg>
            <seg n="2a3b9d14">
              Ska Sverige komma bättre ut framöver än vad vi gjort under de
              elva år som Pär Nuder och hans kompisar haft makten måste det
              till en omläggning av politiken. Jag är övertygad om att det går
              med utbildning, med kunskap, med flit och med innovationer. Vi
              i Folkpartiet liberalerna kommer om ungefär 14 dagar att lägga
              fram ett alternativt förslag som går ut på att fler ska in på
              riktiga jobb, där vi värnar välfärden och särskilt ser till att
              vi kan lyfta fram det glömda Sverige och där entreprenörskap och
              företagande står i fokus.
            </seg>
            <seg n="f8bd99cd">
              Herr talman! Ett sådant förslag lägger vi fram. Jag ser fram
              emot fortsatta debatter, särskilt om vi med tiden dessutom får
              veta vad regeringens förslag egentligen handlar om.
            </seg>
          </u>
          <note n="e478b6c3">
            I detta anförande instämde Tina Acketoft, Gunnar Andrén, Hans
            Backman, Erling Bager, Axel Darvik, Jan Ertsborn, Lennart Fremling,
            Anna Grönlund Krantz, Liselott Hagberg, Carl B Hamilton, andre
            vice talman Kerstin Heinemann, Solveig Hellquist, Lennart Kollmats,
            Tobias Krantz, Bo Könberg, Ana Maria Narti, Gunnar Nordmark, Christer
            Nylander, Johan Pehrson, Torkild Strandberg, Sverker Thorén, Lars
            Tysklind, Erik Ullenhag, Marie Wahlgren och Yvonne Ångström (alla
            fp).
          </note>
          <note type="speaker" n="b52ae9e1">
            Anf. 4 MATS ODELL (kd):
          </note>
          <u who="mats_odell_751011" xml:id="i-9e9e49793957d644-0" n="d0aa45b1">
            <seg n="a408110c">
              Herr talman! Jag tror faktiskt att även jag skulle kunna instämma
              i det allra mesta som Karin Pilsäter sade.
            </seg>
            <seg n="812eb18b">
              För en vecka sedan i dag kunde vi höra och inte minst se landets
              statsminister stå i den här talarstolen. Då fick man nästan en
              känsla av att Göran Persson likt en yppig Moder Svea tömde sitt
              ymnighetshorn över väljarna.
            </seg>
            <seg n="7d03b7f2">
              Det lät ungefär så här: Om en månad höjs barnbidraget. Om fyra
              månader höjs underhållsstödet, bostadsbidraget förstärks för barnfamiljer
              och ett barntillägg införs för studerande. Om tio månader får
              1,4 miljoner arbetstagare en bättre sjukförsäkring och närmare
              300 000 föräldrar en högre ersättning för föräldraförsäkringen,
              10 000 utbildningsvikariat inrättas i vården och omsorgen och
              20 000 plusjobb inrättas för att höja kvaliteten i offentlig sektor.
            </seg>
            <seg n="279de9ae">
              Detta var bara en liten rännil av den breda flod som vällde fram
              ur Göran Perssons ymnighetshorn.
            </seg>
            <seg n="e0cf0f77">
              När nu Pär Nuder med andan i halsen rabblade nästan ännu fler
              utgiftsförslag hörde jag att han lärt sig den här utgiftsvalsen
              inför valet. Han glömde dock ett löfte som statsministern hade,
              nämligen att fler klassiska verk kommer att ges ut. Kom ihåg det
              nästa gång, Pär Nuder!
            </seg>
            <seg n="96af366a">
              Men en sak är säker, herr talman: När godsägare Persson strör
              löften omkring sig betalar han aldrig ur egen ficka. Väljarna
              har naturligtvis som i gamla tider anledning att fråga sig: Erk
              du, Maja du, var ska vi tat? Svaret, herr talman, är: på den internationella
              finansmarknaden. Trots det Pär Nuder sade är det nämligen så att
              i världens högst beskattade land köper Göran Persson och hans
              vapendragare på finansministerposten väljarnas gunst med i stor
              utsträckning lånade pengar. Statsskulden ökar med 120 821 918
              kr per dygn, Pär Nuder! 120 miljoner per dygn ska du låna upp
              på den internationella lånemarknaden för de löften du nyss läste
              upp. Det tycker jag inte riktigt framgick av ditt uttalande.
            </seg>
            <seg n="1110b704">
              Här talas om stora, starka överskott i offentliga finanser. Det
              är alldeles rätt; de finns i pensionssystemet än så länge. Men
              vi har en svår demografisk utveckling framför oss, som flera har
              varit inne på. Omsorgen om våra äldre är kraftigt eftersatt i
              vårt land. Vi måste satsa mycket mer på att stärka de krafter
              som gör att människor kommer i arbete och kan börja betala skatt
              för att klara av de stora utmaningar som välfärden står inför.
            </seg>
            <seg n="bff1b7c5">
              Räntorna på statsskulden är ett annat intressant mått. De beräknas
              vara 31,1 miljard i år. De kommer att öka till 2008, läser jag
              i din proposition, Pär Nuder, till 51,3 miljarder. Vad sägs om
              det?
            </seg>
            <seg n="a5f0c113">
              Denna skuld och dessa räntor ska betalas av oss och våra barn,
              inte av Pär Nuder jo, naturligtvis också av Pär Nuder i viss utsträckning
              och även av Göran Persson, för all del, men notan går till hela
              svenska folket.
            </seg>
            <seg n="e38b3ba0">
              Visst finns det eftersatta områden som kräver resurser. Problemet
              tycks dock vara, herr talman, att regeringen har väldigt få vettiga
              idéer om hur resurserna ska skapas. Man har mycket mer idéer om
              hur de ska fördelas och ofta förslösas. Det är bidrag till allt
              mellan himmel och jord, men inga långsiktiga förslag för ökad
              tillväxt och riktiga jobb i det näringsliv som ändå är själva
              grunden för vår välfärd.
            </seg>
            <seg n="11a3e688">
              Jag kan förstå att regeringen och dess stödpartier vill vinna
              valet. Det är legitimt; det vill vi i Allians för Sverige också,
              självklart. Det som är oroande i sammanhanget är att Göran Persson,
              som ändå har försökt skapa en bild av sig själv som en sträng
              rikshushållare många tycker att han börjar likna Gunnar Sträng,
              dock inte i detta avseende nu är på väg att släppa alla hämningar
              för att vinna valet innan han sedan drar sig tillbaka bland gods
              och gårdar.
            </seg>
            <seg n="d013f23b">
              Herr talman! Medan en halv miljon människor är förtidspensionerade
              och sammanlagt ungefär 1,4 miljoner i arbetsför ålder står utanför
              den ordinarie arbetsmarknaden sätter regeringen nu alla klutar
              till för att snygga till statistiken för öppen arbetslöshet. Visst
              måste den öppna arbetslösheten också tacklas, men inte med tillfälliga
              panikåtgärder. Det är nämligen ingen bra grund för att skapa trygga
              jobb.
            </seg>
            <seg n="2f74e9e6">
              Nu kanske Pär Nuder undrar om jag har glömt att ensamföretagarna
              ska få skattelättnader under ett år om de anställer en till. Nej,
              det har jag inte glömt. Men vem vågar anställa när förmånen eller
              stödet försvinner igen strax efter valet medan däremot den skattehöjning
              på bland annat energi och flygbiljetter som finansierar kalaset
              blir kvar? Det är den bistra sanningen.
            </seg>
            <seg n="a0d7e065">
              Pär Nuder talade om plusjobben. De är säkert bra, men de är sannerligen
              inte gratis. Regeringen lägger ut nästan 170 000 kr per person
              för de så kallade plusjobben, de som kallas för gardinjobb i andra
              sammanhang. Jag undrar bara vilka kommuner som vågar göra långsiktiga
              åtaganden på temporära stöd för att till exempel folk ska få sina
              gardiner upphängda. Frågan är om ens s-märkta kommunalråd vågar
              hänga upp kommunens ekonomi på den typen av förslag.
            </seg>
            <seg n="1bce137b">
              Bland det allra allvarligaste med den här budgeten är att regeringen
              faktiskt står helt rådvill inför det stora problemet på den svenska
              arbetsmarknaden, nämligen att det ofta inte lönar sig att gå från
              bidragsberoende till försörjning genom arbete. Skillnaden mellan
              det man får, alltså nettobehållningen, genom att arbeta och att
              till exempel vara sjukskriven är i många fall fullständigt, jag
              vågar använda uttrycket, abnorm.
            </seg>
            <seg n="2c33c942">
              I våras gjorde Helsingforss universitet en undersökning som visade
              att nio av tio kvinnor i den undersökningen faktiskt förlorade
              på att gå från sjukskrivning till arbete. Så kan det naturligtvis
              inte få fortsätta.
            </seg>
            <seg n="890e26ab">
              Att regeringen nu höjer taket i sjukförsäkringen ytterligare
              är säkert bra för dem som får del av det. Men det är knappast
              den signal som behövs, att det ska bli ännu mer lönsamt att vara
              sjuk än att arbeta. Under nästa mandatperiod ska också de arbetslösa
              få samma generösa villkor.
            </seg>
            <seg n="feff7506">
              Notan för den här bidragsrullningen talar Göran Persson däremot
              ganska tyst om. Den betalas nämligen av en krympande skara förvärvsarbetande
              som troget stiger upp varje morgon och släpar sig till sina alltmer
              tyngande arbetsuppgifter. Många av deras kolleger är ju frånvarande.
              Och för det belönas de med en marginellt bättre inkomst än den
              som är hemma. Vad är rättvisan i detta, Pär Nuder? Och vad är
              logiken i att den som inte arbetar får lika mycket och ibland
              till och med mer i handen än den som jobbar hårt och idogt varje
              dag?
            </seg>
            <seg n="44a4d6e6">
              Självklart måste vi satsa mycket mer på rehabilitering än vad
              som görs i dag. Men vi måste också komma åt dem som fuskar. På
              den punkten är vi kristdemokrater glada. Vi välkomnar att de som
              så hårt angrep Alf Svensson, som sitter här i kammaren, när han
              tog bladet från munnen och sade att det faktiskt finns de som
              fuskar, nu har vaknat upp och faktiskt också vill ta itu med detta.
              Välkomna till verkligheten!
            </seg>
            <seg n="aa953b52">
              Det är bara det att det här är ett mycket omfattande arbete som
              i stor utsträckning också handlar om att restaurera hela värdegrunden
              för vårt samhällsbyggande. Det talas ofta om attityderna till
              socialförsäkringarna, och det handlar om att värdegrunden i vårt
              land håller på att eroderas. Vi kristdemokrater vill bidra till
              att förändra den utvecklingen.
            </seg>
            <seg n="47187216">
              Det måste naturligtvis finnas stabila skyddsnät, men också en
              positiv skillnad i ersättningen mellan den som arbetar och den
              som går sjukskriven eller arbetslös. Det måste löna sig att arbeta.
              Det är något som de fyra partierna i Allians för Sverige också
              går till val på.
            </seg>
            <seg n="cf407e5e">
              Jag ska gå över till ett annat ämne, och jag är glad att Pär
              Nuder verkar ganska pigg i dag, trots att jag förstår att hans
              nattsömn har störts under senare tid i väntan på upplösningen
              av koalitionsdramat. Men det är ganska spännande när man studerar
              de inbyggda spänningarna i kartellen.
            </seg>
            <seg n="7e1e25be">
              Jag noterade i veckan att Mona Sahlin tillsatt ännu en utredning
              jag tror att det är den fjärde på några få år för att studera
              hur elmarknaden fungerar. Elpriserna är för höga, tycker Mona
              Sahlin. Jag är inte säker på ett Peter Eriksson har samma uppfattning
              i den frågan. Samma dag det var ganska ironiskt för Svenska Dagbladet
              hade bägge reportagen på samma sida höll näringsminister Thomas
              Östros en presskonferens där han gladde sig åt de enorma vinster
              som Vattenfall gör. Grattis! Strålande!
            </seg>
            <seg n="3b2198f0">
              Det var bara det att samtidigt satt väl Pär Nuder tillsammans
              med några språkrör och andra och förhandlade om hur man skulle
              kunna höja skatten på elektriciteten.
            </seg>
            <seg n="af2b9a8c">
              Jag tycker inte att det här går ihop. Jag tycker att ni har jätteproblem
              inom er kartell att få en politik som håller ihop. Det är ju så
              att den gröna skatteväxlingen uppgår nu, om jag minns rätt, till
              16 miljarder kronor, dryga 3 miljarder per år sedan 2001. Det
              här drabbar inte minst glesbygdens folk orimligt hårt. Det gör
              också att de rekordhöga bensinpriserna slår hårt i just de regionerna.
            </seg>
            <seg n="958bfabc">
              Jag kan redan nu, herr talman, förutskicka att vi kristdemokrater
              i vår budgetmotion kommer att föreslå att bensinskatten sänks.
              Självklart ska det finnas avvägda och effektiva miljöstyrande
              åtgärder. Men nu har det gått för långt. Ert rödgröna hopkok drabbar
              Sverige på ett fullständigt orimligt sätt.
            </seg>
            <seg n="bea9de9f">
              Låt mig sluta där jag började. Det behövs fler jobb i Sverige.
              När det försvinner jobb till utlandet, som det gör hela tiden,
              måste det komma till nya jobb. Globaliseringen är inte bara ett
              hot, den är också en stor möjlighet. Vi motsätter oss inte utan
              vi bejakar att fler svenska företag finns på alltfler marknader.
              Men de ska inte trängas ut av att företagsklimatet är för kärvt
              här hemma i vårt land. Och det är mycket det som nu sker.
            </seg>
            <seg n="8f789e83">
              Det är ganska intressant att studera företaget Skype. Man sålde
              detta till ett amerikanskt företag och fick över 30 miljarder
              kronor för det. En svensk företagare får inte tag i riskkapital
              i Sverige, etablerar företaget i Luxemburg, bedriver verksamheten
              i Estland och säljer företaget till USA.
            </seg>
            <seg n="a4bc059f">
              Det är inte ett klimat för innovativa företagare, vilket Sverige
              behöver om vi ska klara de stora utmaningarna inför framtiden.
              Det är noga räknat en av politikernas allra viktigaste uppgifter,
              att skapa sådana förhållanden för företag att de kan växa i vårt
              land. Pengar till välfärden, Pär Nuder, kan inte bara lånas upp
              utan måste också komma från produktionen, och här har den socialdemokratiska
              regeringen verkligen brustit.
            </seg>
            <seg n="cad2136c">
              Det krävs inte stopplagar utan startlagar med enkla och stabila
              regler för företagen. Vi vet att regelfloran fjättrar småföretagen,
              och förmögenhetsskatten driver investeringarna ur landet. Jag
              kan också, herr talman, berätta att vi kristdemokrater har förslag
              på hur man ersätter den statliga fastighetsskatten med en kommunal
              avgift på maximalt 2 800 kr per år, som gör kostnaden rimlig och
              inte som i dag orimlig.
            </seg>
            <seg n="50bb186d">
              Till sist, herr talman, ska människors förmåga att tänka själva
              inte underskattas. Erk och Maja låter sig nog inte tjusas av vackra
              löften ur Perssons ymnighetshorn. Om ett par veckor ska vi kristdemokrater
              och övriga allianspartier presentera våra motförslag till regeringens
              budgetproposition. Vårt parti har valt en annan linje än regeringen
              och satsar på åtgärder som långsiktigt stärker Sveriges förutsättningar
              att klara jobben och välfärden i en snabbt föränderlig värld.
            </seg>
          </u>
          <note n="9633fd4e">
            I detta anförande instämde Peter Althin, Stefan Attefall, Sven
            Brus, Inger Davidson, Holger Gustafsson, Lars Gustafsson, Göran
            Hägglund, Per Landgren, Kenneth Lantz, Maria Larsson, Lars Lindén,
            Else-Marie Lindgren, Ulrik Lindgren, Torsten Lindström, Ragnwi
            Marcelind, Mikael Oscarsson, Sven Gunnar Persson, Rosita Runegrund,
            Olle Sandahl, Alf Svensson, Ingvar Svensson, Gunilla Tjernberg
            och Erling Wälivaara (alla kd).
          </note>
          <note type="speaker" n="d2372535">
            Anf. 5 LARS BÄCKSTRÖM (v):
          </note>
          <u who="lars_backstrom_89e811" xml:id="i-a5dfc9b39c7defe4-0" n="e13ebfb5">
            <seg n="081720cf">
              Herr talman! Vem ska lägga nästa budget? Ett tag i somras trodde
              jag att det skulle bli Reinfeldt, och då var jag orolig. I dag
              är jag mindre orolig. Vi har hört alliansen tala och tagit del
              av vad de säger. Jag ifrågasätter inte deras goda vilja och deras
              lust till regeringsmakten. Den är tydlig. Men förmågan
            </seg>
            <seg n="330d31c1">
              Det ni egentligen säger är att de som har minst måste få det
              sämre för att Sverige ska växa. Ni säger egentligen att vi måste
              välja mellan antingen arbete eller välfärd. Då säger vi i Vänstern:
              Det måste man inte.
            </seg>
            <seg n="bb643ef2">
              Vi tre partier har med den här budgeten visat att vi har en politik
              både för jobb och för välfärd. Det är vårt unika recept.
            </seg>
            <seg n="b2fa3a10">
              Går det verkligen att klara det i vår globala värld, det Pilsäter
              kallar turboglobaliseringen? Tvingar inte EU oss till försämringar?
              Gör inte hotet från Ryssland, Kina och Indien att vi måste överge
              den svenska modellen? Nej, så är det inte.
            </seg>
            <seg n="640c7d4e">
              Låt oss tala mindre om hot och mer om möjligheter, fånga alla
              de möjligheter som öppnar sig i den nya, globala ekonomin. Nu
              träder miljoner nya konsumenter och kunder, alltifrån Ryssland
              till Kina, in på scenen. De frågar efter många av våra varor men
              också efter miljöhänsyn och välfärdstjänster.
            </seg>
            <seg n="78f26b01">
              Sverige har mycket att erbjuda. Svensk forskning och industri
              är ledande på en rad världsmarknader: telekom, nanoteknik, medicin,
              stamcellsforskning, metallurgi, träförädling, biokemi, miljöomställning,
              miljö- och säkerhetsanpassad fordonsteknik. Det här är bara några
              exempel. Sverige är inget konkursbo. Börsen slår rekord. Vinsterna
              är rekordhöga. Javisst, vi har världens högsta skatter, men vi
              har också världens starkaste välfärdssamhälle. Vi har sunda offentliga
              finanser. Resten av Europa är avundsjukt på oss för våra offentliga
              finanser och statsfinanser.
            </seg>
            <seg n="95d9de66">
              Men, herr talman! För den skull är Sverige inte Utopia. Det saknas
              mycket i våra glesbygder. Vi har segregerade förorter. Vi har
              klyftor mellan klasser och kön. Sverige är inte Willy Wonkas chokladfabrik,
              men receptet mot problemen i Sverige kan ju aldrig vara att riva
              ned de stöd- och trygghetssystem som redan är otillräckliga för
              så många.
            </seg>
            <seg n="15ea4101">
              Vi i Vänstern säger nej till att försämra i välfärden, det vill
              säga det borgarna nyss kallade positiva skillnader. Hör ni ordet?
              Det är nyspråk! Nedskärning kallas positiv skillnad.
            </seg>
            <seg n="b0f0b591">
              Vi stärker tvärtom välfärden, det vill säga det alliansen kallar
              vad kallar de det? utgiftssvalg, förslösa. När man stärker för
              barnfamiljerna kallar de det för att förslösa pengarna. Vad är
              det för syn på familjerna?
            </seg>
            <seg n="271282ef">
              Vi står för höjda tak i sjuk- och föräldraförsäkringen, höjda
              barnbidrag, bättre bostadstillägg för ålderspensionärer. Det är
              inte att slösa pengar. Det är bara några av de nya förslagen i
              budgeten.
            </seg>
            <seg n="965c362a">
              Men det ger väl inte fler jobb, säger någon. Den som säger så
              har alldeles rätt. För det gör det inte. Det här är förslag för
              bättre välfärd. Vi säger jobb och välfärd. Men vi har också en
              politik för jobb och tillväxt. Samtidigt som man säger detta ska
              man alltid akta sig för att lova så och så många jobb. Vi i riksdagen
              skapar inte arbete mer än möjligtvis i statens tjänst men vi kan
              genom politiska beslut göra det lättare för löntagare, företagare
              och forskare att skapa värden som ger arbete och trygghet. Vi
              kan se till att fördela om pengar så att fler kan ta del av det
              som skapas, både i vår gemensamma sektor och som aktiva konsumenter.
              Det är just vad vi gör med förslagen i budgeten.
            </seg>
            <seg n="95c15a8d">
              Herr talman! Jag ska ge tio exempel på nya förslag som stärker
              tillväxt och konkurrensförmåga.
            </seg>
            <seg n="9ab7139c">
              Vi sänker arbetsgivaravgifterna rejält för alla ensamföretagare
              som anställer någon i sin firma.
            </seg>
            <seg n="b9545caf">
              Vi sänker skatten med 1 miljard för mindre företag genom att
              göra det möjligt att ta ut mer inkomst till lägre skatt, det vill
              säga lätta på det som kallas 3:12-regler.
            </seg>
            <seg n="bad4b819">
              Vi satsar 1 miljard på utvecklingsprogram för svenska nyckelindustrier.
              Jag menar att vi nu ska svara ja till den offert som Industrikommittén
              lämnat till oss. Det är industrins ägare och löntagarna tillsammans
              som har ställt offerten. Det är ett ja som vi i v har drivit på
              att få fram. Nu gäller det att se till att pengarna verkligen
              kommer ut till företags- och forskarvärlden och inte stannar på
              departementen.
            </seg>
            <seg n="b6e96a7c">
              Vi gör riktade satsningar på nästan 1 miljard för att stödja
              forskning i mindre företag. Det är ett förslag som vi i v har
              drivit på. Det är nästan direkt taget från Norge. Det var det
              borgerliga Norge som först kom på detta, men det är bra ändå.
              Nu har vi i v drivit på för att få fram det.
            </seg>
            <seg n="1c175d5b">
              Vi gör satsningar på att stödja kvinnligt företagande inom ramen
              för regionalpolitiken. Det är också ett förslag som v som ett
              feministiskt parti har drivit på.
            </seg>
            <seg n="fc4350a8">
              Vi gör satsningar på industriella utvecklingscentrum. Det är
              centrum som står fria från staten men där företag och fackföreningar
              samverkar för att stödja nya företag. Jag vet att Metall ser positivt
              på det, och vi i v har stött Metall i deras strävanden.
            </seg>
            <seg n="619aac3a">
              Koldioxidskatten slopas för alla industriföretag som enligt EU-regler
              måste handla med utsläppsrätter. Skatten slopas också för högeffektiv
              kraftvärme. Grattis Ryaverken i Göteborg! Det är bra för er och
              oss. Jag vet att det är ett viktigt besked för svensk basindustri,
              inte minst inom trä, massa och stål. Vi i v har drivit på, och
              jag är glad att kunna ge dessa besked. Det innebär inte att vi
              har minskat miljöambitionen, men man kan inte alltid lägga ambition
              på ambition. För oss i v var det lika naturligt som att när man
              köper en ny kavaj behåller man inte den gamla på och sätter den
              nya ovanpå den gamla. Det gör man inte om man är normal!
            </seg>
            <seg n="9413e12b">
              Vi ska utveckla den offentliga upphandlingen så att den bättre
              bidrar till innovationer och tekniska framsteg i näringslivet.
              Då stod man här nyss och nästan hånade det förslaget. Det är ett
              förslag som vi har tagit rätt upp och ned från Ingenjörsvetenskapsakademien.
              Så håna då vad våra bästa svenska forskare, industriledare och
              fackföreningsfolk har kommit på gemensamt. Vi i v har snott förslaget
              rätt upp och ned och drivit på för att få igenom det, och vi har
              fått med oss regeringen. Det är bra det!
            </seg>
            <seg n="7d9c198f">
              Vi ska se till att de statliga bolagen bättre bidrar till innovationer
              och nya företag. Också taget från Ingenjörsvetenskapsakademien:
              samverkan för tillväxt. Det var så vi byggde Sverige en gång.
              Varför fick vi Ericsson? Har ni tänkt på det? Jo, det var statliga
              Televerket som gick ihop med LM Ericsson. Mäkitalo kom från Televerket
              och bildade bolaget Ellemtel. Så fick vi världens bästa telekommunikation
              genom unik samverkan mellan stat och privata företag. Det ska
              vi göra igen. Nu gör vi det med Vattenfall, som redan satsat 100
              miljoner i Norrlands inland för att utveckla företag. Håna inte
              den klassiska modellen för svensk tillväxtpolitik.
            </seg>
            <seg n="3f726a2e">
              Vi driver på för miljödriven utveckling genom satsningar på forskning
              för hållbar utveckling. De ökade anslagen för klimatinvesteringar
              det kallas klimp i den politiska världen är en hjärtefråga för
              oss i v. Det kommer också att ge nya jobb och tillväxt. Vi har
              en grön tillväxtpolitik.
            </seg>
            <seg n="511165b6">
              Det var tio förslag för tillväxt ni som efterlyste att det inte
              fanns några! Nio av dem alla utom arbetsgivaravgifterna har vi
              i v varit med och drivit på och haft med i våra bud. Vi är glada
              att det finns så mycket röd och grön tillväxtpolitik i detta.
            </seg>
            <seg n="f61358d7">
              Det finns ännu fler förslag i budgeten som jag inte hinner med
              nu. Det är satsningar på utbildningar, arbetsmarknad och välfärdsjobb.
            </seg>
            <seg n="d3f1c7e0">
              Herr talman! Vi skapar en verklig chans för alla långtidsarbetslösa
              att komma tillbaka till arbetslivet. Vi ger bidrag via skatten
              till nya jobb i kommuner och stat. Vi i Vänstern har kallat det
              för en övergångsarbetsmarknad. Socialdemokraterna kallar det plusjobb.
              Kalla det vad ni vill! Det här är riktiga välfärdsjobb. De finns
              de som med ironi i rösten kallar detta gardinjobb. Men tala aldrig
              föraktfullt med mig om nya gardiner eller en arm till stöd i en
              promenad för en gammal medmänniska. Jag vet vad det kan betyda
              för en äldre äldre både att få ett par gardiner att dra för men
              också att få komma ut och se solen. Så tala inte föraktfullt om
              gardinjobb. Det är välfärdsjobb som är oerhört viktiga och bra
              jobb.
            </seg>
            <seg n="04bff4f3">
              När staten har begränsat med pengar satsar jag gärna pengar på
              skattesänkningar i kommunerna för gemensamma välfärdsjobb. Andra
              de i alliansen vill hellre ge skattebidrag till dem som har råd
              att betala för privata hemtjänster sådana som jag. Då är det bättre
              att pengarna går till kommunerna.
            </seg>
            <seg n="27474070">
              Slutligen några ord om skatterna. Vi kompenserar nu äntligen
              fullt ut för pensionsavgifterna. Det är en skattesänkning som
              i kronor ger mest till dem som tjänar lite bättre. Det finns skattesänkningar
              som är ännu bättre för dem som har riktigt lite. Men i praktiken
              är pensionsavgifterna också en av världens mest orättvisa skatter
              eftersom de är regressiva. Vi i Vänstern gick med på att införa
              sådana egenavgifter under budgetsaneringen 1994. Vi lovade att
              ta bort dem så fort det gick, och i den här budgeten fullföljer
              vi löftet. Vi gör dessutom en riktad skattesänkning genom att
              höja grundavdraget men då bara för dem med lägre inkomster.
            </seg>
            <seg n="c35d50f5">
              Vi får ett lite rättvisare och mer progressivt skattesystem i
              den här budgeten. Vi gör insatser på skattesidan som gör det lättare
              att anställa och driva företag. Men vi lovar inte miljard efter
              miljard i sänkt skatt för i princip allt och alla. Sådant måste
              finansieras. Ni som har stått här och talat om vikten av stram
              budgetdisciplin: alla skattesänkningar ska finansieras. Det är
              bara lån eller nedskärningar.
            </seg>
            <seg n="3531d2e4">
              Det finns en del ekonomer som, liksom de borgerliga, säger att
              det krävs dramatiska skattesänkningar och stora omläggningar av
              Välfärds-Sverige. Ja, i teoriböckerna fungerar det mesta. Men
              faktum kvarstår att alliansen inte har någon trovärdig finansiering
              för sina skattesänkningar.
            </seg>
            <seg n="95f6db73">
              Vi trivs i alliansen. Vi träffas och trivs. Ja, sist hade de
              trivselkväll i Bankeryd. De var inte ovänner en enda gång. De
              kom ut och sade att de hade finansieriat 8 miljarder till sänkt
              skatt utan att vara ovänner. Det skulle fixas med hjälp av trafikförsäkringen.
              Det är klart att man aldrig blir ovänner om man inte har någon
              riktig finansiering utan bara låtsas, spelar sällskapsspel, spelar
              Monopol och betalar sänkt skatt med Monopolpengar. Aldrig ovänner!
              Bara kul hela tiden! Kul, kul, kul!
            </seg>
            <seg n="efec9ee9">
              Det är väl en sak att ni kan ha det så. Men när jag hörde detta
              blev jag jätteförvånad. I finansutskottet har vi gång på gång
              sagt att detta är fullständigt omöjligt att göra till nästa år.
              Borgarna vill inte tro på mig, men försäkringsbolagen har sågat
              dem jäms med fotknölarna och sagt att det är fullständigt omöjligt.
              Dagen efter sade Maud Olofsson att det inte var skrivet i sten.
              Nej, det var inte skrivet i sten utan det var skrivet i vatten.
              Men sänkt skatt var skrivet i sten det låg fast trots att finansieringen
              föll. Vi har hittat på något annat, träffats och trivts på något
              annat ställe.
            </seg>
            <seg n="cad498b0">
              De säger att vi är så ovänner. Ja, jag har varit ovän med Nuder
              ibland, och jag har varit ovän med Ruwaida ibland. Jag har också
              varit vänner med dem. Men det är inte det viktigaste för mig att
              vara vän med Nuder eller Ruwaida, utan det viktigaste är att vi
              får en bra budget. Man blir ovänner i de bästa familjer.
            </seg>
            <seg n="cc264a5a">
              Visst är Göran Hägglund en oerhört trevlig person jag åker gärna
              till Bankeryd och tillbringar en helg med honom. Men oj vad jag
              kommer att bli ovän med honom om jag ska dela budget med honom!
              Och oj vad ovänner ni kommer att bli när ni i alliansen ska göra
              riktiga budgetar! Men så länge ni har trivselkvällar trivs ni
              nog. Det tror jag också.
            </seg>
            <seg n="df1fb1e7">
              Det här förslaget var inte bara dåligt för alla som drabbas av
              olyckor. Det var omöjligt.
            </seg>
            <seg n="64e72dee">
              Läxan är enkel: Börja inte, försök inte och låt bli att spela
              poker med välfärden som insats! Spela inte poker med välfärden!
              Gör aldrig det, inte ens nätpoker på telefon. Vi har sett tillräckligt
              av resultaten från de stora stötarna och klippens politik, superdevalveringar,
              avregleringen av kreditmarknaden, den stora skatteomläggningen,
              börsyran och IT-bubblan. Vi i den moderna Vänstern tror lika lite
              på uthållig tillväxt genom stora skattesänkningar som vi tror
              på planekonomi. Det är omöjliga vägar.
            </seg>
            <seg n="4e0ee721">
              Men jag tror på en uthållig tillväxt som skapas ute i arbetslivet
              och samhället i samverkan mellan löntagare, företagare och forskare.
              Ett sådant samarbete gynnas av rättvisa och stabila villkor, och
              därför försvarar vi arbetsrätt och kollektivavtal. Det är inte
              bara bra för löntagare, utan det är också bra för företag.
            </seg>
            <seg n="acb33902">
              Jag har träffat svenska företag som beklagar att det inte finns
              riktiga fackföreningar i Kommunist-Kina. Jag har träffat amerikanska
              företagsledare som beklagar att det inte finns svenska fackföreningar
              och svensk arbetsrätt hemma i USA då kunde det ju hända något
              med produktiviteten även i Detroit, som man fixade det i Trollhättan.
              Det kanske är de här reglerna som gör att italienska Pininfarina
              gjorde klart att nya Volvocabben byggs i mitt Uddevalla och inte
              i Berlusconis Italien eller i nya EU-länder som Polen. De väljer
              Sverige och Uddevalla.
            </seg>
            <seg n="664eb06c">
              Vi i Vänstern har inte uppfunnit konflikten mellan arbete och
              kapital. Den finns det vet vi som socialister. Vi tar striden.
              Men vi vet också att det behövs förhandling, avtal och kompromisser
              för att få saker att fungera. Det är en modell som vi ska slå
              vakt om, inte riskera.
            </seg>
            <seg n="4f597100">
              Men modellen kräver också en stark offentlig sektor om man ska
              våga möta nya uppgifter. Därför har vi gjort de här satsningarna.
              Därför ska vi till våren lägga nya förslag om insatser för klimatpolitiken
              och för en ny bostadspolitik, och efter valet ska vi driva fram
              en stor tandvårdsreform.
            </seg>
            <seg n="3bdce304">
              Men vi ska framför allt se till att våra kommuner har rimliga
              resurser till skolan och äldreomsorgen men också till kulturen.
              Det handlar om att anställa fler men också att betala rimligare
              löner till alla de kvinnor som tjänar för lite i förhållande till
              männen på andra områden, men framför allt i förhållande till hur
              viktigt deras jobb är för hela samhället och för oss alla.
            </seg>
            <seg n="7ee7a77a">
              Just nu har kommunerna hyfsat med pengar, inte alla men generellt.
              Det är ingen manna från himlen, utan det är en kombination av
              sparprogram, skattehöjningar och statliga tillskott. Men längre
              fram såg det sämre ut: underskott och mindre sparande. Därför
              har vi nu drivit fram 6 miljarder extra till kommunerna 2008.
              Nu har de ett finansiellt sparande i prognoserna på 8 miljarder
              tre år framåt, ända till 2009. Nu kan de våga börja anställa.
              Det kan de använda till fler anställda, högre löner eller kortare
              arbetstider det får kommunerna bestämma. Det är en början. Men
              det behövs mer, och vi ska driva på för ökade skatteinkomster,
              mer privata jobb och mer statliga bidrag.
            </seg>
            <seg n="c0b25ead">
              Men vad säger alliansen? Kommer ni att gå med på eller emot ökat
              stöd till kommunerna för satsningar inom vården, skolan och omsorgen?
              Har ni råd att gå med oss om detta samtidigt med alla era skattesänkningar?
              Ge ett besked i dagens debatt! Kommunerna behöver tydliga besked
              för vad de ska planera, och det oavsett valresultat.
            </seg>
            <seg n="f6d3c4dc">
              Herr talman! Jag noterar att Miljöpartiet i natt efter visst
              besvär anslutit sig till budgeten. Välkommen, Ruwaida! Vi har
              tillsammans drivit asylfrågan, och vi fortsätter att driva kravet
              på en humanitär asylpolitik. I den frågan är inte s överens med
              oss. Det är bara att erkänna att i den frågan har s mer gemensamt
              med Moderaterna. Bägge blocken är splittrade.
            </seg>
            <seg n="5db47a28">
              Men när det gäller budgeten tycks nu tre partier återigen stå
              bakom budgeten, och det är bra. Allt är inte som vi skulle ha
              velat ha det det förstår alla. Men det är en budget där tre partier
              har bidragit med positiva delar. Det är en budget med grönt och
              rött perspektiv och med ett tydligt feministiskt och internationalistiskt
              perspektiv.
            </seg>
            <seg n="99b209ee">
              Vi som står bakom budgeten har givit ett tydligt besked. Vi har
              ett gemensamt alternativ för arbete och välfärd. Visst vill vi
              mer det är sant. När man bara är nr 2 vill man kanske lite mer
              och lyssnar kanske lite mer. Men vi kan tryggt stå för den här
              budgeten, och vi fortsätter driva på för att minska klyftorna.
              Vi tre partier har en budget. De har Bankeryd.
            </seg>
          </u>
          <note n="0795ef9d">
            I detta anförande instämde Ingrid Burman, Mats Einarsson, Ulla
            Hoffmann, Berit Jóhannesson, Kjell-Erik Karlsson, Kalle Larsson,
            Sten Lundström, Lars Ohly, Rolf Olsson, Peter Pedersen, Karin
            Thorborg och Gunilla Wahlén (alla v).
          </note>
          <note type="speaker" n="7a56c9ca">
            Anf. 6 ROGER TIEFENSEE (c):
          </note>
          <u who="roger_tiefensee_a68b78" xml:id="i-76d11cf4f64412f7-0" n="80fe9328">
            <seg n="5e179128">
              Herr talman! Kära åhörare! Riksdagsledamöter! Om ganska exakt
              ett år är det val, och det märks. Det präglar denna budget mer
              än något annat. Det är synd, för är det något som Sverige inte
              behöver just nu är det en statsbudget späckad med valfläsk.
            </seg>
            <seg n="63e34d9f">
              Pär Nuder stod här i talarstolen och pratade om att vi har råd.
              Men frågan är: Har vi det? Nästa år lånar staten 36 ½ miljard.
              Vallöftena är ofinansierade. Men det är inte nog med att problemet
              är att vi inte har råd. Problemet är också att regeringen inte
              vet råd, eftersom man trots alla dessa utgiftsreformer inte lyckas
              ge några långsiktiga svar om välfärden och jobben.
            </seg>
            <seg n="7cad59d9">
              När människor frågar efter ledarskap erbjuder regeringen och
              dess samarbetspartier förhandlingscirkus. Cirkusen pågick ända
              in på småtimmarna i natt. Och det kostar. Marginalerna i budgeten
              motsvarar 30 kr i månaden för den som kämpar för 15 000 kr i månaden,
              som Pär Nuder pratade om. För 30 kr i månaden kommer man inte
              ens till Flemingsberg med buss.
            </seg>
            <seg n="2033e36c">
              När arbetare och företagare frågar efter långsiktighet erbjuder
              vänsterkartellen ett jobbpaket med tillfälliga, lånefinansierade,
              åtgärder som bara ska gälla över nästa val.
            </seg>
            <seg n="3030dea4">
              När över en och en halv miljon människor inte går till jobbet
              en vanlig dag duger det inte att lägga en budget med det illa
              dolda syftet att vinna nästa val. Då klarar man inte jobben. Då
              klarar man inte statsfinanserna. Och då klarar man inte heller
              välfärden.
            </seg>
            <seg n="2d1ec9f0">
              Herr talman! I finansplanen erkänner regeringen att arbetslösheten
              är för hög. Det är bra. Det är tecken på att man tar arbetslösheten
              på allvar. Men det verkar samtidigt som regeringen först och främst
              ser arbetslösheten som ett politiskt problem, ja, möjligen som
              ett statistiskt. När man skriver om arbetslösheten påpekar man
              nogsamt att SCB lagt om sin statistik så att 4 ½ % arbetslöshet
              egentligen är 4 %. Då är frågan om de tusentals människor som
              är arbetslösa, som regeringen därmed osynliggör, känner sig speciellt
              hjälpta av det. Osynliggörande är, herr talman, en klassisk härskarteknik.
            </seg>
            <seg n="35c7e690">
              För mig är det först och främst en mänsklig tragedi att en och
              en halv miljon människor inte går till jobbet en vanlig dag utan
              står utanför arbetsmarknaden. Men det är också en tragedi för
              hela samhället. I stället för att satsa resurser för att förbättra
              vården och våra barns skola tvingas vi lägga enorma resurser på
              att betala ut bidrag. Trots att regeringen år ut och år in säger
              att man prioriterar välfärdens kärna, verksamheten, framför bidragen
              är det ändå bidragen som tillåtits växa och gröpa ur resurserna
              till vård, skola och omsorg.
            </seg>
            <seg n="df142724">
              Därför är det en ny regerings viktigaste uppgift att ge fler
              möjlighet att komma tillbaka till arbetsmarknaden, den viktigaste
              uppgiften för en ny regering efter valet 2006. Därför har Centerpartiet
              och Allians för Sverige format just en sådan politik, för nya,
              riktiga jobb.
            </seg>
            <seg n="70df1837">
              Vi vill göra det mer lönsamt att anställa. Därför sänker vi arbetsgivaravgifterna
              varaktigt för småföretag som nyanställer och ger dem som har stått
              utanför arbetsmarknaden en lång tid chans att komma tillbaka genom
              nystartsjobb.
            </seg>
            <seg n="b0c7ca26">
              Vi vill göra det lönsamt att starta och driva företag. Därför
              genomför vi lättnader i beskattning av fåmansföretag, slopar förmögenhetsskatten
              och förbättrar tillgången på riskkapital.
            </seg>
            <seg n="89ffe174">
              Vi vill göra det lönsamt att arbeta, återupprätta arbetslinjen.
              Därför sänker vi skatten på arbetsinkomster framför allt för låg-
              och medelinkomsttagare.
            </seg>
            <seg n="6044e553">
              Därför gör vi också a-kassan till en tydlig omställningsförsäkring
              och öppnar möjligheter för sjukskrivna att snabbare komma tillbaka
              till arbete, att få hjälp av arbetsförmedlingen helt enkelt.
            </seg>
            <seg n="668973ff">
              Herr talman! Jag läste i söndagens DN Ekonomi att vår arbetslivsminister,
              Hans Karlsson, hade tankar i samma banor, just att hjälpa dem
              som har varit sjuka tillbaks till nya jobb. Han berättade lite
              om de nya satsningarna för att få tillbaka de sjukskrivna och
              förtidspensionerade till arbetsmarknaden. Han lät ganska stolt
              över sina satsningar, den där Karlsson, särskilt pilotprojektet
              där man ska granska förtidspensionerade och dem som varit sjukskrivna
              mer än två år. Det är oerhört viktigt att komma i gång tidigt,
              sade Karlsson, annars blir det svårare att få folk tillbaka.
            </seg>
            <seg n="05d51575">
              Det kan man hålla med om. Men varför då vänta två år? Varför
              ska ni som är sjukskrivna behöva vänta två år när insatserna kan
              göras så mycket tidigare?
            </seg>
            <seg n="49817b9f">
              Herr talman! Hans Karlssons senfärdighet och kortsiktiga tänkande
              är rätt så typiskt för hela regeringen. Ta bara jobbpaketet! Allt
              är tillfälligt. Gränsen för att unga ska få anställningsstöd sänks
              från tolv till sex månader men bara mellan den 1 januari och sista
              december 2006. Utbildningsvikariaten är också temporära. Plusjobben
              gäller i max två år. Därefter får de som fått jobben återgå till
              aktivitetsgarantin. Regeringen skriver faktiskt så. Man tror inte
              ens själv att plusjobbarna ska få några varaktiga jobb.
            </seg>
            <seg n="ef96b812">
              Om man sedan hör i debatten att samma typ av jobb skulle kunna
              utföras i människors hem och av ett företag kommer den gamla klasskampsretoriken
              fram. Då blir riktiga jobb avskyvärda pigjobb.
            </seg>
            <seg n="40bc3743">
              Det är inte mer Amsjobb som Sverige behöver utan långsiktiga
              åtgärder för jobb och företagande. Förlåt, finansministern! Regeringens
              arbetsgivaravgiftssänkning är inte ett Amsjobb, men den är för
              säkerhets skull tillfällig. Jag vet inte riktigt varför, men det
              är uppenbart att regeringen inte förstår företagande. Att anställa
              sin första medarbetare är ett stort steg och ett stort ansvar.
              Det gör man inte på tillfälliga grunder.
            </seg>
            <seg n="13d5e1cf">
              Man ser också bristen på långsiktighet inom andra områden i den
              här budgeten, energiforskningen till exempel. Förra hösten halverades
              anslagen. Sedan har man vid två tillfällen när man har lagt budgetar
              lagt tillbaks anslagen, och så kallar man det en reform, en satsning.
              Sanningen är att det här är en väldig ryckighet. Kina som är en
              av världens största ekonomier, inom ett antal år världens största
              ekonomi, säger att man ska ha 10 % av sin energi förnyelsebar
              till 2010. Det är bara fem år kvar dit. Det är en gigantisk exportmöjlighet.
              Då håller vi på med ryckighet i energiforskningen.
            </seg>
            <seg n="390d1c6e">
              Herr talman! Jag tror att det är framtiden som skrämmer regeringen.
              Man saknar helt enkelt ledarskap för framtiden. Världen ställer
              krav. Tillväxten är 4 % i världen, 3 % i Sverige och 10 % i Kina.
              Vi har sjunkit i förädlingsgrad under tio år. Det krävs ett paradigmskifte.
              Men regeringen vågar inte satsa. I stället håller man fast vid
              ett koncept som möjligen kunde betraktas som vinnande för 50 år
              sedan. Det handlar om små spridda åtgärder som var för sig kanske
              hjälper för stunden men som inte leder till en långsiktig bestående
              tillväxt.
            </seg>
            <seg n="020ab228">
              Vad regeringen gör är att dutta ut pengar i Sverige likt en bingolottospelare
              som med sin filtpenna duttar i ruta efter ruta och hoppas på en
              vinnande rad. Men regeringen kommer inte at få en vinnande rad
              med de satsningar som föreslås i den här budgeten. Det är dags
              att sluta dutta och hoppas på bingo. I stället måste vi satsa
              långsiktigt och medvetet på regional tillväxt. Men inte med ett
              ord nämns regional tillväxt i regeringens budget.
            </seg>
            <seg n="48b5ca60">
              Herr talman! Om regeringen verkligen menar allvar med att satsa
              på fler jobb, på riktiga varaktiga jobb, måste den våga släppa
              det krampaktiga greppet över arbetsmarknadspolitiken, regionalisera
              Sverige och anförtro regionerna ansvaret för tillväxten och jobben.
              Det var inte regeringen som såg potentialen i Arjeplog för att
              bygga ett biltestcentrum eller som har gjort Västergötland till
              ett textilcentrum. För övrigt tror jag faktiskt att Ludvig Svenssons
              ligger kvar i Kinna, men de har en del av sin produktion utomlands.
              Det var inte heller regeringen som insåg att ett ishotell skulle
              kunna bli en gigantisk attraktion i Jukkasjärvi. De utvecklingsmöjligheterna
              såg bara de som lever och bor i regionerna. Det är därför som
              tillväxten måste komma underifrån. Det är därför den måste tillåtas
              att komma underifrån.
            </seg>
            <seg n="f374f2e0">
              Herr talman! Just därför är det skrämmande att regeringen är
              på väg att avveckla den regionala utvecklingspolitiken. I budgetpropositionen
              föreslås att anslaget till regional utveckling minskas med en
              tredjedel. Den attityden är allvarlig. Den är farlig. Jag frågar:
              Har ni gett upp alla ambitioner att få del av strukturfonderna
              under nästa programperiod trots att EU-budgeten inte är fastlagd?
              Tänker ni i så fall verkligen inte kompensera det här bortfallet
              med nationella medel? De finns inte i budgeten. Är det ditt besked
              Pär Nuder är det inget annat än en skandal.
            </seg>
            <seg n="5b757d5c">
              Herr talman! Jag kan inte ge regeringen godkänt för den här budgeten.
              Jobben är tillfälliga, marginalerna är för små och ledarskapet
              för framtiden saknas. Om två veckor kommer Centerpartiet att presentera
              sitt alternativ. Vårt alternativ är en budget som gör det mer
              lönsamt att anställa, som gör det lönsamt att starta och driva
              företag och som gör det lönsamt att gå från bidragsberoende till
              arbete.
            </seg>
            <seg n="59ff7725">
              (Applåder)
            </seg>
          </u>
          <note n="98e08630">
            I detta anförande instämde Jan Andersson, Margareta Andersson,
            Birgitta Carlsson, Staffan Danielsson, Lars-Ivar Ericson, Viviann
            Gerdin, Agne Hansson, Jörgen Johansson, Kenneth Johansson, Anders
            Larsson, Håkan Larsson, Johan Linander, Kerstin Lundgren, Annika
            Qarlsson, Rigmor Stenmark, Åsa Torstensson och Claes Västerteg
            (alla c).
          </note>
          <note type="speaker" n="442e9088">
            Anf. 7 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-d0b6ea63073661f4-0" n="566b2b4f">
            <seg n="ab143e23">
              Herr talman! Alla riksdagsledamöter som lyssnar! Alla lyssnare
              och tittare! Jag blir alltid lika bekymrad när jag hör alliansens
              tonläge. Ni beskriver politiken och det arbete vi gör som om det
              vore en lek, ett duttande, ett hopkok. Jag vill bara betona för
              er att det vi gör inte är någon lek. Det är ett väldigt seriöst
              arbete med att få en budget som är bra. Däremot är vi tre olika
              partier som ibland tycker olika. Det arbetet skildras ibland i
              medierna när vi har budgetförhandlingar. Jag kan lugna er med
              att inga förhandlingar har skett nattetid. Det enda som har skett
              nattetid var det som var i går natt när vår riksdagsgrupp och
              partistyrelse tog beslut om budgeten. Vi tyckte att det var rimligt
              att vi tog det beslutet på kvällen och på natten i stället för
              på morgonen. Men vi har inte förhandlat på nätterna.
            </seg>
            <seg n="fc123b04">
              En anledning till att de här förhandlingarna har tagit tid är
              att Socialdemokraterna och Vänstern har haft mer lika förslag
              och att vi har valt att lyfta en del frågor som kanske har varit
              mer problematiska att lösa. Men vi är stolta över att vi i dag
              har en budget med en helhet som vi tycker visar på solidaritet,
              en bättre miljö och är en stor satsning på jobben i Sverige.
            </seg>
            <seg n="c8898c57">
              Jag kan ge en poäng till borgarna. Det är att ni väljer att ha
              ett samarbete där ni alla säger att ni ska ingå i en regering.
              Det har inte vi tre partier i dag än. Det borde vara en självklarhet.
              Då skulle vi slippa de här budgetförhandlingarna.
            </seg>
            <seg n="43312a0f">
              Det finns många som har undrat varför vi har lyft frågan om en
              allmän amnesti under budgetförhandlingarna. Det är så vårt samarbete
              ser ut. Det är då vi har möjligheten att få igenom för oss viktig
              politik.
            </seg>
            <seg n="46bbe964">
              Många av er har barn och många av er vet vilken rädsla man kan
              känna när ens barn, kanske i treårsåldern, får hög feber över
              41 grader och inte längre leker och jollrar, inte längre är talbart
              utan mer påminner om en grönsak.
            </seg>
            <seg n="90009c30">
              Vi är lyckligt lottade. Vi kan åka in med vårt barn till Astrid
              Lindgrens barnsjukhus till exempel och få den hjälp vi behöver.
              Det finns de i vårt land som när deras barn är sjukt inte kan
              vända sig någonstans, utan får leva med rädslan att inte veta
              om barnet kanske drabbats av en allergisk chock eller av en sjukdom
              som gör att barnet är livshotat. Det är för dessa barns och barnfamiljers
              skull som vi har kämpat.
            </seg>
            <seg n="66992dbf">
              Vi anser att den flyktingpolitik vi har haft har haft brister
              och varit rättsosäker. Vi vet alla att det i dag finns många vi
              vet inte exakt hur många som lever gömda i Sverige. En väldigt
              stor andel är barn och barnfamiljer.
            </seg>
            <seg n="477690ab">
              Vi har kämpat för att få en amnesti för dessa. Där har vi misslyckats.
              Det vi har lyckats med är att vi nu har en avsiktsförklaring från
              regeringen, Miljöpartiet och Vänsterpartiet att alla gömda ska
              få en ny prövning. När det gäller barn och barnfamiljer ska man
              i denna prövning beakta barnens sociala situation och deras vistelsetid
              här i landet, och de flesta barnen ska få stanna. Det finns nu
              med i en avsiktsförklaring.
            </seg>
            <seg n="0df75a9e">
              Dessutom ska alla apatiska barn få stanna. Alla som har verkställighetshinder,
              det vill säga många irakier, somalier, eritreaner, afghaner och
              palestinier som inte kan skickas tillbaka, får en ny prövning.
              Under denna prövningstid ska de som har verkställighetshinder
              få jobba i Sverige.
            </seg>
            <seg n="f09e9570">
              Jag har träffat många irakier som hade ett jobb och som fick
              avslag. De kan inte skickas tillbaka. Det går år efter år. De
              lever här och kan inte jobba fastän de hade ett jobb. Nu kan de
              göra det.
            </seg>
            <seg n="29eaf3ec">
              Det är väsentliga förändringar som vi är väldigt stolta över
              att ha lyckats åstadkomma. Vi är glada över att vi här har kommit
              längre än vad man gjorde under debatten förra veckan om flyktingpolitiken.
            </seg>
            <seg n="155e9a54">
              Småföretagarna har varit en väldigt viktig fråga för oss. Vi
              i Miljöpartiet tycker att de stora företagen har varit gynnade.
              Många stora svenska framgångsrika företag går med vinst i dag.
              Småföretagen har haft det knackigare. Vi är glada över att vi
              i dag tar flera steg till ett bättre småföretagarklimat.
            </seg>
            <seg n="1b77bc58">
              Det handlar om sänkt arbetsgivaravgift för soloföretag. Enligt
              Nutek behöver man en sådan på tre månader. Vi föreslår en sådan
              som är tolv månader lång. Den ingår inte i den gröna skatteväxlingen.
              I går kom vi överens om att den ligger utanför den gröna skatteväxlingen.
              Inom ramen för den gröna skatteväxlingen gör man i stället en
              permanent generell sänkning av arbetsgivaravgiften.
            </seg>
            <seg n="112f04a0">
              Akademikerpraktik hos småföretagare är jättebra. Vi vet att många
              småföretagare inte riktigt vågar anställa akademiker. Nu får de
              pröva på. De får hjälp genom bemanningsföretag att göra detta.
            </seg>
            <seg n="90b8114a">
              Vi satsar på forskning och utveckling för småföretag på industriella
              utvecklingscentrum. Vi reformerar 3:12-reglerna.
            </seg>
            <seg n="7cdb1899">
              Det är många bra steg. Vi hade fler förslag, men vi är ändå nöjda
              att man tar flera steg på det här området. Vi tror att det är
              viktigt ur ett jobbperspektiv.
            </seg>
            <seg n="7eff9e68">
              Vi har haft en väldigt tydlig linje om att satsa på gröna jobb
              och att satsa på den nödvändiga sektorn, nämligen hållbar utveckling,
              nya bränslen och miljöbilar och att satsa på miljöteknik. Det
              är framtidsmarknader. Här måste Sverige ligga i spetsen. Här har
              vi haft en del förslag. Inte alla har gått igenom, men en del.
            </seg>
            <seg n="06c6cf18">
              Jag kan berätta för Centern att när det gäller förnybar energiproduktion
              har vi fått igenom två väldigt viktiga förslag som kommer att
              ge jobb i Sverige. Det ena är att vi förlänger miljöbonusen för
              vindkraft med 20 år. Det kommer att ge investeringar i vindkraft
              och öka elproduktionen från förnybar energikälla. Regeringen kommer
              också att lämna in en ansökan till EU-kommissionen om att förlänga
              den totala skattebefrielsen för koldioxidneutrala bränslen ända
              fram till och med 2012. Detta kommer att ge möjlighet för produktion
              av förnybara bränslen i Sverige, vilket är väldigt viktigt.
            </seg>
            <seg n="279ff783">
              Vi gör den här satsningen på energiforskningen. Det är rätt som
              Centern säger, att vi återställer den. Vi är väldigt glada över
              att det ändå nu tillkommer 1 miljard till energiforskning. Det
              är och har varit väldigt viktigt för oss.
            </seg>
            <seg n="1806c9af">
              Den gröna skatteväxlingen fortsätter. Den är på 3,6 miljarder
              som den ska vara. I innehållet till den finns många saker som
              är väldigt viktiga. Vi inför ju en skatt på flygresor. Exakt hur
              den kommer att utformas återkommer vi till, men vi kommer att
              ta regionalpolitiska hänsyn. Det är väldigt viktigt att göra det.
            </seg>
            <seg n="c5bbb4d4">
              Ni kanske har sett att det fanns en artikel på DN-debatt i dag
              när det gäller flygskatten. Flyget bär i dag inte några som helst
              miljökostnader. Det beskattas inte. Det gör till exempel biltransporter.
            </seg>
            <seg n="ec2d8f88">
              Många länder har börjat införa skatt på flygresor, av miljöskäl
              men också av andra skäl som att finansiera millenniemålen, alltså
              för att minska fattigdomen i världen.
            </seg>
            <seg n="4aa16202">
              England och Norge till exempel har infört skatt på flygresor.
            </seg>
            <seg n="36927c51">
              Vi inför en avfallsförbränningsskatt och höjer skatten på kärnkraft.
              Allt detta är saker som vi tycker är viktiga.
            </seg>
            <seg n="373d9dc5">
              En sak som vi inte är lika nöjda med och som vi ser som ett bakslag,
              men som har varit en del av det kompromissande som man ibland
              har i politiken, är att koldioxidskatten för den handlande sektorn
              sänks mycket mer än vi hade velat. Där är vi inte nöjda.
            </seg>
            <seg n="807419a6">
              Vi har försökt förhandla i den frågan. Där har Vänsterpartiet
              varit väldigt drivande Lars Bäckström nickar. I stället har vi
              på ett annat område lyckats få igenom något som vi tycker är viktigt,
              nämligen att småskalig vattenkraft ska bort från de gröna elcertifikaten.
              Man kommer alltså inte längre att ekonomiskt gynna den småskaliga
              vattenkraften. Den kommer förmodligen inte att fortsätta att byggas
              ut.
            </seg>
            <seg n="ecb9e561">
              Vi har en hel del jobbinsatser som är viktiga. En av de viktigaste
              är att vi ger mer pengar till kommuner och landsting. Vi ger en
              signal till kommuner och landsting om att de får pengar så att
              de vågar anställa.
            </seg>
            <seg n="4cd1f2f6">
              Vi gör också väldigt viktiga insatser mot diskriminering. Det
              gäller diskriminering både på grund av kön, etnisk tillhörighet
              och sexuell läggning. Vi gör stora insatser genom ökat stöd till
              antidiskrimineringsbyråerna, DO, Homo och JämO.
            </seg>
            <seg n="b08eb18c">
              Det finns en hel del andra politiska förslag som inte ligger
              i den här budgeten men som kommer till stånd under nästa år. Flertalet
              myndigheter kommer till exempel att ha antidiskrimineringsklausuler
              vid sin offentliga upphandling. Det är ett väldigt viktigt verktyg
              för att minska diskrimineringen.
            </seg>
            <seg n="677b9773">
              Vi gör också insatser när det gäller att förbättra valideringen
              av utländska examina och arbetslivserfarenhet.
            </seg>
            <seg n="7d6a3441">
              Vi gör en satsning på kulturen som har varit väldigt efterlängtad
              av många. Vi gör en satsning inom ramen för jobbpaketet. Vi ger
              också den fria scenkonsten 8 miljoner, Teateralliansen 5 miljoner
              och vi ger ett stöd till dans på 4 miljoner.
            </seg>
            <seg n="3c15f908">
              Vi har kämpat mycket för att motverka en skattesänkning på sprit.
              Vi är väldigt nöjda med att det förslaget har tagits bort. Vi
              har där kämpat tillsammans med Vänsterpartiet. För oss är det
              en oansvarig politik att sänka skatten på sprit. Det kommer att
              leda till ökad konsumtion, ökade alkoholskador och en ökning av
              alla de problem som är relaterade till spritkonsumtion. Vi är
              glada att den är borta ur budgeten.
            </seg>
            <seg n="f86c64ef">
              Vi hade velat komma längre när det gäller en annan skattefråga.
              Vi har föreslagit en sänkning av fastighetsskatten. Det fick vi
              inte igenom. Däremot blir det en lindring för dem med lägre inkomster,
              det vill säga att begräsningsregeln för fastighetsskatten ändras
              så att den sänks från 5 till 4 %. Vi har åtminstone fått någonting
              som gör att de som har lägre inkomster inte kommer att behöva
              flytta på grund av fastighetsskatten.
            </seg>
            <seg n="285ef536">
              Det finns en hel del andra saker i budgeten som jag inte tänker
              gå in på i alla delar, men jag vill betona att ett budgetarbete
              är ett väldigt seriöst arbete. Vi jobbar seriöst med budgeten.
              Att förhandlingar ibland tar tid betyder inte att vi inte är seriösa.
              Vi sitter inte på nätterna och manglar. Det är inte så politik
              förs. Vi har varit överens om väldigt många budgetar. Det är inte
              alltid alla är lika nöjda med alla budgetar. Så är det i ett samarbete.
              Men vi är överens, vi har skrivit ihop budgetar. Den borgerliga
              alliansen har än så länge inte gjort det. Ni får gärna skriva
              ihop er om den här budgeten och visa om det verkligen finns ett
              alternativ till s, v, mp i svensk politik.
            </seg>
          </u>
          <note n="5c1b0529">
            I detta anförande instämde Mona Jönsson (mp).
          </note>
          <note type="speaker" n="206e13c1">
            Anf. 8 Finansminister PÄR NUDER (s):
          </note>
          <u who="unknown" xml:id="i-7002d9fcaf3821d2-0" n="98ea7c21">
            <seg n="94ab9403">
              Herr talman! Just nu går Sverige igenom väldigt stora förändringar.
              I tider av förändring stiger oron. Det är naturligt att så sker.
              Jag tror att ganska många undrar över hur det blir med jobben
              i framtiden. Kommer de att stanna kvar i Sverige, eller kommer
              de att flytta utomlands? Hur blir det med tryggheten? Kommer tryggheten
              att finnas där när jag väl behöver den när jag blir gammal, sjuk
              eller råkar ut för en arbetsskada, eller vad nu livet bjuder framöver?
            </seg>
            <seg n="00231edc">
              Världen förändras, och med världen förändras Sverige. Vi är helt
              riktigt, som Karin Pilsäter sade, ingalunda en liten ö i en stor
              värld, utan vi är väldigt mycket beroende av omvärlden. Gamla
              förutsättningar får ge vika för morgondagens villkor. Det här
              är i grunden ingenting nytt, så har Sverige utvecklats till att
              bli det Sverige det är i dag. Jordbrukssamhället övergick i industrisamhälle,
              människor som jobbade i jordbruksnäringen kom att arbeta som industriarbetare.
              Från de många brukens bolmande skorstenar steg röken upp mot himlen.
              Den symboliserade framgång och utveckling.
            </seg>
            <seg n="fb4243f7">
              I dag stiger inga stora rökpelare från de många IT-konsultfirmorna,
              restaurangerna, tjänsteföretagen, de stora arbetsgivarna universiteten,
              landstingen och kommunerna. Vi har andra måttstockar i dag på
              ekonomisk framgång. De industrier som fortfarande har skorstenar
              har effektiva reningsinstrument som tar ned miljöskadliga utsläpp,
              för att inte tala om förbättringarna i dag i industrierna när
              det gäller arbetsmiljön.
            </seg>
            <seg n="6e5596d4">
              Men förändringar, herr talman, kommer det att bli i framtiden,
              stora förändringar. Vi måste göra oss beredda på att möta väldigt
              stora strukturomvandlingar i framtiden. Vi kan inte ställa oss
              i vägen för strukturomvandlingar, utan tvärtom måste vi vara bäst
              i världen på att bejaka och klara av strukturomvandlingar. Det
              har vi varit förr, och det måste vi kunna vara även i framtiden.
              Vi har bättre än många andra länder kunnat hävda oss i konkurrensen
              just därför att vi har varit duktiga att ställa om. Resultaten
              talar för sig själva. Vi har dubbelt så hög tillväxt i Sverige
              som i genomsnitt i EU. Vi har lägre inflation, vi har högre sysselsättningsgrad.
              Vi har lägre arbetslöshet än genomsnittet även om vi med svenska
              mått mätt, framför allt med socialdemokratiska mått mätt, har
              för hög arbetslöshet. Vi har överskott och inte, som jämförbara
              europeiska ekonomier, underskott i de offentliga finanserna.
            </seg>
            <seg n="f948a814">
              Jag ställde frågan i vårpropositionsdebatten: Beror de här framgångarna
              på att Sverige har låga skatter, en liten offentlig sektor, att
              det är lätt att avskeda människor genom en arbetsgivarvänlig arbetsrätt
              eller beror de på att vi har låga ersättningsnivåer i de sociala
              försäkringarna? Jag svarade då, som jag svarar i dag: Nej, det
              beror inte på det. Vi har höga skatter. Vi har en stor offentlig
              sektor. Vi har en rättvis arbetsrätt, och vi har generösa nivåer
              i de offentliga försäkringarna.
            </seg>
            <seg n="d6404d15">
              Så vad beror det på? Vad beror det på att vi är så konkurrenskraftiga
              jämfört med andra länder? Jo, det beror på att vi är mer öppna
              mot omvärlden än många andra länder. Vi är frihandelsorienterade.
              Vi har större bistånd än kanske något annat land i världen, något
              som inte bara är ett uttryck för vår solidaritet med tredje världen
              utan också stärker Sveriges konkurrenskraft.
            </seg>
            <seg n="6c188bc5">
              Vi har investerat väldigt mycket i utbildning. Vi har gjort hemläxan
              när det gäller de offentliga finanserna. Vi har insett att man
              inte kan ställa hälften av befolkningen vid sidan om, nämligen
              genom att kvinnorna inte arbetar. Vi har en hög kvinnlig förvärvsfrekvens
              till följd av att vi har en progressiv familjepolitik. Vi har
              insett att vi inte kan leva i konflikt med de villkor som naturen
              ställer upp. Vi har dessutom insett att vi är ett för litet land
              för att ha stora konflikter på arbetsmarknaden. Vi har kollektivavtal,
              vi har ordning och reda, vi har arbetsfred. Framför allt har vi
              skapat trygghetssystem som gör det möjligt för människor att våga
              bejaka nödvändiga förändringar. Allt detta har byggt upp svensk
              konkurrenskraft.
            </seg>
            <seg n="b7890d2e">
              Det märkliga, när jag lyssnar på de borgerliga partiernas företrädare,
              är att det just är detta som har byggt Sverige starkt som ni vill
              attackera och som ni i alla tider har varit emot. Varför var ni
              emot utbyggnaden av maxtaxan? Varför var ni emot utbyggnaden av
              högskolan? Varför är ni moderater emot att fortsätta att ha ett
              generöst bistånd? Varför vill ni sänka ersättningsnivåerna i de
              sociala trygghetssystemen, som kommer att göra att människor kommer
              att sluta sig och mindre bejaka nödvändiga strukturomvandlingar?
              Allt det som har byggt Sverige starkt är ni motståndare till.
              Det bekymrar mig. Särskilt märkligt är detta med tanke på hur
              objektiva bedömare och utländska betraktare ser på det svenska
              samhället. Tror ni i den borgerliga högeralliansen inte på Konjunkturinstitutet,
              denna statliga oberoende instans befolkad av högst kvalificerade
              ekonomer, opolitiska dessutom, som häromdagen kom att konstatera
              att Sverige har haft en starkare och bättre levnadsstandardsutveckling
              de senaste tio åren än övriga Europa i jämförelse med utvecklingen
              i USA? Tror ni inte på vad de har sagt? Eller har den erkände
              Martin Wolf helt fel när han i en artikel i Financial Times i
              förra veckan hyllade den nordiska modellen som ett framgångsrikt
              exempel i Europa? Eller har International Herald Tribune fått
              allt om bakfoten då de häromdagen skrev följande: Den nordiska
              succén beundras av politiker i nolltillväxtländer som Frankrike
              och Tyskland därför att man i Norden har bevisat att det går att
              få allt på en gång generösa ersättningsnivåer i a-kassan, billig
              barnomsorg, gratis skolgång och sjukvård och en stark ekonomi
              och starka statsfinanser? Har de totalt missat någonting om den
              nordiska modellen, om den svenska välfärdsmodellen? Har alla dessa
              utländska bedömare så kapitalt fel?
            </seg>
            <seg n="1033cabf">
              Medan hela världen, vågar jag påstå, beundrar det vi har åstadkommit
              inte så att vi är nöjda, men vi kan väl åtminstone vara lite stolta
              över vårt Sverige och det vi försöker åstadkomma svartmålar ni
              Sverige. Jag sade i mitt inledningsanförande att det ni nu kommer
              att säga i era anföranden kan sammanfattas i en enda mening: För
              att det nu går så dåligt för Sverige måste det gå ännu sämre för
              dem som redan har det allra sämst, de långtidsarbetslösa, de sjuka.
            </seg>
            <seg n="feb97294">
              Det var inget dåligt påstående. Döm om min förvåning när inte
              någon i den borgerliga alliansen gick i svaromål. Det här är er
              akilleshäl. Ni behöver försämra villkoren för de långtidsarbetslösa,
              de sjuka, de förtidspensionerade för att ha råd med era stora
              skattesänkningar. Och vem får störst skattesänkningar? Jo, det
              får de med stora förmögenheter, de med stora inkomster, de med
              dyra fastigheter. De kommer att få de stora skattesänkningarna
              i er välfärdsmodell.
            </seg>
            <seg n="c093266b">
              Jag lyssnade noga på vad högeralliansens företrädare hade att
              säga. Det finns några gemensamma nämnare. Ni har inte bestämt
              er. Ni kan inte riktigt läsa det nya manuset som ni håller på
              att skriva. Ni ska ju paketera det på ett sätt som är lättsmält
              och inte har så hårda kanter. Ni kan inte stöta er med väljargrupper.
              Det har vi förstått, och det har ni gjort skickligt. Ni har förpackat
              er politik på ett bra sätt.
            </seg>
            <seg n="8cd80346">
              Men det finns något där ni ännu inte riktigt kan vokabulären
              och kan läsa det nya manuset, och det är hur ni ska ha det med
              Amsjobb. Är det bra eller dåligt? Hur föraktfulla ska vi vara
              när vi använder uttrycket Amsjobb? Vad handlar det om? Vad är
              bäst, att människor går öppet arbetslösa eller att de får en anställning
              via ett anställningsstöd, ett lönebidrag, en utbildning via en
              utbildningsvikariatsplats, har möjlighet att starta eget via ett
              utbildningsbidrag som också i statistiken tolkas som ett Amsjobb
              eller att man får en praktikplats? Ni avslöjar er. Ni avslöjar
              var ni egentligen står och vad ni tycker när ni föraktfullt talar
              om dem som befinner sig i arbetsmarknadspolitiska åtgärder.
            </seg>
            <seg n="cc2fd71f">
              Nu raljerar ni över de nya plusjobben. Jag tror att ni av om
              inte annat ren politisk självbevarelsedrift ska vara lite försiktiga
              på den punkten. Jag tror nämligen att plusjobben kommer att bli
              väldigt uppskattade och gillade av dem som jobbar och av de äldre
              som finns i vården och omsorgen.
            </seg>
            <seg n="c160aa84">
              Vad var det då som inträffade under 90-talet? Jo, det var de
              jobb som inte var allra nödvändigast som rationaliserades bort
              allra först, de jobb som gjorde att personalen i hemtjänsten kunde
              dröja kvar lite längre hos pensionärerna, som gjorde att man kunde
              ta med den gamle till Ica och Konsum och handla i stället för
              att som i dag man som anställd i hemtjänsten får en lapp i handen,
              går och handlar, kommer tillbaka och lastar in varorna. Det handlar
              om kvaliteten i den offentliga sektorn, det som på ålderns höst
              skapar lite guldkant på tillvaron. Det är precis här som plusjobben
              kommer in i bilden. Det är lätt att raljera över det här. Men
              av ren politisk självbevarelsedrift skulle jag vara lite försiktig.
            </seg>
            <seg n="a82c9289">
              Det handlar om lägre skatt mest för de rika, de med stora förmögenheter,
              de med höga inkomster, de med dyra fastigheter. Dessa skattesänkningar
              ska i högeralliansens Sverige betalas av de långtidssjuka, de
              långtidsarbetslösa och de förtidspensionerade. Men inte nog med
              det och här sätter jag på mig finansministerkostymen, som jag
              märkte att Lars Bäckström hade på sig nyss jag blir väldigt bekymrad
              över att ni har så stora hål i er budget. I och för sig har ni
              ingen budget. Ni har ett fyra sidor långt pressmeddelande producerat
              i den vackra orten Bankeryd, men mycket mer än så har ni inte.
            </seg>
            <seg n="0d7bcf2c">
              Det dröjde inte länge förrän det uppdagades att ni har ett hål
              på 8 miljarder kronor. Nu när ni kommer upp i talarstolen alla
              fyra på rad kan ni väl en efter en berätta om ni har räknat klart
              nu efter Bankeryd, om det är klart med de 8 miljarderna. Om raden
              av försäkringsbolag har rätt i att det inte går att räkna en besparing
              på 8 miljarder från år ett måste den ju tas någon annanstans ifrån.
            </seg>
            <seg n="73e2c166">
              Så, Mikael Odenberg, Karin Pilsäter, Mats Odell, Roger Tiefensee,
              talarstolan är er. Berätta hur ni tänker täcka ert budgetunderskott
              på 8 miljarder kronor!
            </seg>
          </u>
          <note type="speaker" n="3ec28967">
            Anf. 9 MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-cfcaf29ec3f5b355-1" n="81fa54ec">
            <seg n="0594da53">
              Herr talman! Får jag föreslå att när ni har fått gardinerna uppsatta
              i Regeringskansliet, drar dem åt sidan! Titta ut över Sverige
              och se den verklighet som finns utanför ert kanslihus där Pär
              Nuder har tillbringat en så stor del av sitt vuxna liv! Då kommer
              han att se de nära en och en halv miljon människor som inte går
              till jobbet en vanlig dag, de fler än en miljon människor som
              lever på bidrag och olika sociala ersättningar ett förhållande
              som långsiktigt inte är uthålligt.
            </seg>
            <seg n="308e5cef">
              Vi måste rätta till den situationen också av rent mänskliga skäl.
              Det här utanförskapet representerar ett mänskligt lidande. Det
              representerar människor av kött och blod som inte kan påverka
              sin egen tillvaro och sina egna liv. Det är därför som vi vill
              hyvla ned trösklarna. Vi vill göra det lättare för folk att gå
              från försörjning genom bidrag till försörjning genom eget arbete.
            </seg>
            <seg n="6219859a">
              Jag pratar inte föraktfullt om Amsjobb, tvärtom. Jag sade i min
              inledning att vi ska värdera de förslag som regeringen har lagt
              fram och återkomma med våra synpunkter på dem. Men vi måste ju
              kalla saker för vad de är. Arbetsmarknadspolitiska åtgärder är
              arbetsmarknadspolitiska åtgärder och inte riktiga jobb i växande
              företag, det är ett faktum.
            </seg>
            <seg n="134d7c52">
              Vi ska ha ersättningssystem och transfereringssystem i vårt land
              som är anständiga och fångar upp människor som till följd av sjukdom,
              arbetslöshet eller arbetsskada råkar illa ut. Det är en grannlaga
              avvägning att göra. Vi tror att stramare bidragssystem i kombination
              med sänkta skatter på arbete är nödvändigt just för att hyvla
              ned trösklarna.
            </seg>
            <seg n="d8de01db">
              Vad är det då som Pär Nuder kommer med för förslag till riksdagen?
              Jo, att bevilja familjen Nuder 300 kr mer i månaden i höjda barnbidrag
              jag misstänker att även vi kommer att föreslå det i vår budgetmotion,
              men ändå. Därtill ska Pär Nuder få 6 640 kr mer i månaden varje
              dag han inte arbetar utan är sjukskriven. Det är vänsterkartellens
              politik. Vad är det för värnande om de människor som är mest utsatta
              i vårt land, att ge höginkomsttagarna mer i sjukpenning när de
              inte arbetar? Det är ju fullständigt uppochnedvända världen.
            </seg>
            <seg n="35dd1fb7">
              Herr talman! Om två veckor är det dags att diskutera de borgerliga
              partiernas och den borgerliga alliansens ekonomisk-politiska motioner.
              Då kommer Pär Nuder, Lars Bäckström och Yvonne Ruwaida att se
              att de förslag som vi lägger fram och som innebär sänkta inkomstskatter
              särskilt för låg- och medelinkomsttagare till sista kronan är
              finansierade, därför att vi är fast beslutna om att representera
              och stå för en ansvarsfull ekonomisk politik.
            </seg>
          </u>
          <note type="speaker" n="7b7cb4c0">
            Anf. 10 Finansminister PÄR NUDER (s) replik:
          </note>
          <u who="unknown" xml:id="i-7002d9fcaf3821d2-1" n="98ea7c21">
            <seg n="2d098c15">
              Herr talman! Jag förmodar att Mikael Odenberg såsom företrädare
              för det största oppositionspartiet och ekonomisk-politisk talesman
              gör anspråk på att ha det jobb som jag har finansminister efter
              valet. Då kan det vara väl värt att fundera lite grann över Mikael
              Odenbergs förmåga att bedöma den ekonomiska utvecklingen i Sverige.
            </seg>
            <seg n="625fbf36">
              I sitt inledningsanförande sade Mikael Odenberg att den budget
              som nu ligger på riksdagens bord är en valbudget. Jag tyckte mig
              ha hört det där förut och gick tillbaka till protokollet från
              motsvarande debatt för exakt ett år sedan. Då sade Mikael Odenberg
              så här: Detta är en valbudget, fast det inte är valår. Det är
              en budget för överhettning. Det var hans bedömning av den budget
              som vi lade på riksdagens bord för ett år sedan.
            </seg>
            <seg n="54970c5e">
              Med facit i hand kan jag berätta för kammaren att inflationen
              i år blir 0,3 % och den underliggande inflationen 0,7 %. Någon
              överhettning har då inte jag sett röken av. Därmed tycker jag
              att Mikael Odenberg har vissa trovärdighetsproblem med sin kritik
              av årets budget.
            </seg>
            <seg n="375bbb57">
              Mikael Odenberg sade att man bör kalla saker och ting vid deras
              rätta namn. Det håller jag med om. Hyvla ned trösklarna, trimma
              bidragssystemen, strama upp bidragssystemen det är nysvenska som
              man brukar använda när man inte riktigt vill tala om vad det innebär.
            </seg>
            <seg n="62d28faf">
              Då kan jag berätta för kammarens ledamöter och svenska folket
              att det innebär att den som har varit arbetslös i Sverige, i Moderaternas
              Sverige, efter 300 dagar ska få leva på 320 kr om dagen. Det är
              den politik som man mejslade fram i Bankeryd. Jag kan berätta
              att bakom det här nyspråket döljer sig att man ska försämra sjukförsäkringen
              så att den ska baseras på en historisk inkomst inte den inkomst
              man har i dag utan den som man i genomsnitt har haft bakåt i tiden.
              Det kommer med naturnödvändighet att innebära att man kommer att
              få sänkt ersättning. Nyspråk! Kalla saker och ting vid deras rätta
              namn!
            </seg>
            <seg n="34ad32be">
              Mikael Odenberg bekymrade sig över statsfinanserna i sitt inledningsanförande
              inte i sin replik men i sitt inledningsanförande. Han påstod att
              vi använde engångsinkomster för de satsningar som vi nu gör. Jag
              har all respekt för att Mikael Odenberg och andra inte har kunnat
              analysera budgeten i dess detaljer. Men om man bläddrar några
              sidor framåt kommer man att se hur regeringen bedömer den ekonomiska
              utvecklingen de kommande åren, 2007 och 2008. Då kommer Mikael
              Odenberg att finna att budgeteringsmarginalen 2007 är 12 miljarder
              kronor, och 2008 är den 18 miljarder. Då har de här engångsinkomsterna
              klingat av för längesedan. Så den kritiken föll också på hälleberget.
            </seg>
            <seg n="e2c38307">
              Nej, Moderaterna är alltjämt skyldiga svaret. Jag ger mig inte
              på den punkten. Jag tänker inte vänta tills dess att ni kommer
              inte med en gemensam motion, för det gör ni uppenbarligen inte.
              Ni kommer att komma med fyra olika förslag. Ni har inget samlat
              alternativ. Hur ska de åtta miljarderna, det hål som ni skapade
              i Bankeryd, det som försäkringsbolag betraktade som omöjligt,
              finansieras? Vilka ytterligare nedskärningar kommer ni att presentera?
              Ni har haft lång tid på er att räkna ut det. Det här var ett förslag
              som fanns i Moderaternas vårmotion redan för ett drygt halvår
              sedan. Så ge svar på tal nu: 8 miljarder, hur ska det betalas?
            </seg>
          </u>
          <note type="speaker" n="564ce50e">
            Anf. 11 MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-cfcaf29ec3f5b355-2" n="81fa54ec">
            <seg n="ec0b783b">
              Herr talman! Vi kommer att återkomma om exakt två veckor och
              presentera våra budgetmotioner. Då kommer vi också att redovisa
              till sista kronan hur våra förslag till utgiftssatsningar och
              skattesänkningar för låg- och medelinkomsttagare ska betalas.
              I dag är det tillfälle att prata om den budgetproposition som
              regeringen har presenterat för riksdagen. Om två veckor är det
              dags att diskutera de budgetalternativ som vi har. Men jag kan
              försäkra Pär Nuder om att det inte kommer att finnas några hål
              på 8 miljarder i den borgerliga alliansens förslag.
            </seg>
            <seg n="6425a3f5">
              Jag vill också säga att det är möjligt att jag gjorde en felbedömning
              av den ekonomiska utvecklingen under 2005 när vi diskuterade budgetpropositionen
              för 2005. Jag delar i så fall den felbedömningen med den dåvarande
              och, såvitt jag förstår, också den nuvarande finansministern,
              som fel bedömt utvecklingen på framför allt på arbetsmarknaden
              under året.
            </seg>
            <seg n="ee13a70c">
              Jag konstaterar fortfarande att regeringen missar samtliga de
              mål som regeringen har satt upp för den ekonomiska politiken.
              Vi missar målet om överskott i de samlade offentliga finanserna.
              Vi missar målet om öppen arbetslöshet. Vi missar målet om halverat
              socialbidragsberoende. Vi missar målet om reducerade sjukskrivningar.
              Alla mål missas utom inflationsmålet, det vill säga det enda mål
              som regeringen inte har ansvaret för, eftersom det ansvaret åvilar
              Riksbanken.
            </seg>
            <seg n="99e0be19">
              Jag vill också säga att det är ett konstigt uttryck för att värna
              om de sämst ställda i samhället när regeringen går till riksdagen
              och tillsammans med Vänsterpartiet och Miljöpartiet föreslår att
              Pär Nuder, Lars Bäckström, Yvonne Ruwaida och andra välbetalda
              medborgare i vårt land ska ha 6 640 kr mer i månaden i sjukpenning
              när de inte jobbar. Vi vill med våra förslag i stället fokusera
              på situationen för de människor i vårt land som jobbar. Vi vill
              göra det mer lönsamt. Vi vill underlätta för människor att gå
              via bidrag till försörjning genom eget arbete.
            </seg>
            <seg n="91ee7322">
              Precis som Socialdemokraterna har vi därtill uppfattningen att
              arbetslöshetsförsäkringen ska vara en omställningsförsäkring och
              inte en evig försörjning för den som en gång lyckats ta sig in
              på arbetsmarknaden. Den genomsnittliga arbetslöshetsperioden i
              vårt land är ungefär fyra månader. Vi föreslår att man ska ha
              en inkomstrelaterad arbetslöshetsersättning i tretton och en halv
              månad ja, till och med i tjugo och en halv månad om det är så
              att man har försörjningsbörda för barn under 18 år. Därefter går
              man in i en aktivitetsgaranti med dagpenningen på 320 kr, det
              grundbelopp som det under 2004 var 90 000 människor i vårt land
              som fick. Vi vill också göra arbetslöshetsförsäkringen obligatorisk
              så att fler människor än i dag fångas upp vid arbetslöshet och
              fler människor än i dag får en anständig arbetslöshetsförsäkring
              relaterad till deras inkomstbortfall.
            </seg>
          </u>
          <note type="speaker" n="96bb34d1">
            Anf. 12 Finansminister PÄR NUDER (s) replik:
          </note>
          <u who="unknown" xml:id="i-7002d9fcaf3821d2-2" n="98ea7c21">
            <seg n="ec8baeb2">
              Herr talman! Ja, alla ni som är sjuka, arbetslösa och förtidspensionerade:
              Ni har några oroliga veckor framför er tills Mikael Odenberg har
              räknat färdigt hur han ska hitta 8 miljarder kronor i besparingar
              för att finansiera sina stora skattesänkningar åt dem med förmögenheter,
              höga inkomster och stora, dyra fastigheter. 8 miljarder är väldigt
              mycket pengar. Mikael Odenberg kommer nu med löften om åtminstone
              den moderata budgetmotionen, för det verkar ju, återigen, inte
              bli något samlat alternativ från alliansen. Vi får nöja oss med
              det här fyrasidiga pressmeddelandet från Bankeryd. Han lovar att
              det ska gå ihop till sista kronan. Börjar man ett budgetarbete
              med att behöva skaka fram ytterligare 8 miljarder kronor i besparingar,
              då måste man hamna hos de arbetslösa, de sjuka och de förtidspensionerade.
            </seg>
            <seg n="01550268">
              Det bekymrar mig, för det är inte bara en orättfärdig politik.
              Det är dessutom en politik som är tillväxtfientlig. Det ni i den
              borgerliga alliansen inte har förstått är att det som skapar tillväxt
              långsiktigt är förmågan hos människor att ställa om i förändringstider.
              Och vi lever i förändringstider. Då måste vi kunna känna trygghet
              i förändringen om olyckan skulle vara framme så att vi mister
              jobbet, blir sjuka, blir arbetsskadade eller arbetshandikappade.
              Då måste det finnas sociala trygghetssystem som fångar upp. Det
              här vill ni attackera.
            </seg>
            <seg n="b2bc1a90">
              Mikael Odenberg raljerar över att vi vill förbättra sjukförsäkringen.
              Vi vill låta den omfatta fler. Vi vill höja taket i sjukförsäkringen
              så att fler får ut 80 % i ersättning när man blir sjuk. Det finns
              en benämning för det där. Generell välfärdspolitik kallar vi socialdemokrater
              det för, det vill säga att de sociala trygghetssystemen ska tillkomma
              många människor så att många ställer upp på att ha den typ av
              samhällssystem som är vårt. Jag ska snart debattera med Karin
              Pilsäter från Folkpartiet, det nya Folkpartiet får man väl kalla
              det efter Bankeryd. Jag noterar att de är på väg att överge den
              generella välfärden.
            </seg>
            <seg n="42460085">
              Till Moderaterna vill jag säga så här: Ni tror er ha hittat ett
              vinnarkoncept. Men jag skulle vara lite försiktig med att ta ut
              segern i förskott. Häromdagen var det val i Tyskland. Där tog
              ert broderparti CDU/CSU ut segern i förskott. I stället slutade
              det med att en majoritet av det tyska folket röstade på ett socialdemokratiskt
              parti, ett grönt parti och ett vänsterparti. Sufflén som Angela
              Merkel hade lagat sjönk ihop. Den sjönk ihop när man visade sitt
              rätta ansikte i form av en plattskatt som en professor lanserade
              i den tyska debatten. Jag tror att den moderata sufflén också
              kommer att sjunka ihop när det svenska folket blir varse det ni
              faktiskt står för, nämligen att försämra villkoren för de långtidsarbetslösa,
              de sjuka och de förtidspensionerade.
            </seg>
          </u>
          <note type="speaker" n="43940b81">
            Anf. 13 KARIN PILSÄTER (fp) replik:
          </note>
          <u who="karin_pilsater_84a387" xml:id="i-327a0e4e4b0fe8c8-1" n="d4bdc609">
            <seg n="e0adccb1">
              Herr talman! Om generell välfärd definieras som exakt 80 % av
              exakt kommande års inkomst när man är sjuk, då är det så att finansministern
              tillsammans med resten av regeringen, Vänsterpartiet och Miljöpartiet
              förra året avskaffade den generella välfärden. Jag tror att det
              är svar nog om Pär Nuder möjligen kan lyssna på den ganska befängda
              frågeställning som kom fram här, att Folkpartiet skulle vara på
              väg att lämna den generella välfärden självklart inte!
            </seg>
            <seg n="a11c892c">
              Herr finansminister, att det krävs hårda nypor i den ekonomiska
              politiken lärde mig min företrädare, Anne Wibble. Det krävs hårda
              nypor i den ekonomiska politiken för att kunna försvara mjuka
              värden.
            </seg>
            <seg n="ea74cc06">
              Det är inte så att det viktigaste är att människor ska kunna
              vara långtidsarbetslösa. Det viktigaste är att de kan komma in
              och få jobb.
            </seg>
            <seg n="5b245df7">
              Det är inte så att det viktigaste är att människor ska kunna
              fortsätta att vara långtidssjukskrivna om de i själva verket skulle
              kunna gå tillbaka till ett jobb, utan det viktigaste är att de
              får en utsträckt hand så att de kan komma tillbaka till arbetsmarknaden,
              så att de människor som på grund av sjukdom eller handikapp faktiskt
              är oförmögna att arbeta kan få ett gott stöd. Det är det ni äventyrar
              när ni lånar 50 000 miljoner kronor, när ni ökar upplåningen nästa
              år. Du pratar här om ett hål på 8 miljarder därför att ett förslag
              som vi har ännu inte är fullt utrett det ska det vara innan det
              sätts i sjön men ni har ju ett hål på 50 miljarder!
            </seg>
            <seg n="b32d22c9">
              Det är klart att det är lätt att raljera över förslag som inte
              är färdiga när man själv inte alls har några färdiga förslag utan
              bara ökar upplåningen med ungefär 25 miljarder. Då är det naturligtvis
              lätt att raljera, men det är inte hederlig politik.
            </seg>
            <seg n="79ec07d3">
              Jag skulle vilja säga att regeringens lånepolitik ganska mycket
              liknar de annonser och den reklam som Onoff, Siba och andra har:
              Konsumera nu betala nästa sommar, betala nästa år! Köp nu betala
              senare!
            </seg>
            <seg n="cb42667a">
              Precis som de här företagen glömmer man bort att med lika stora
              bokstäver tala om att lånen ska betalas med ränta. Om politiken
              omfattades av marknadsföringslagen på samma sätt som radio- och
              tv-affärerna skulle man åtminstone med små bokstäver kunna läsa
              sig till rätta så att säga. Men politiken gäller, tyvärr, inte
              under marknadsföringslagen. Därför är det inte heller så att människor
              som är missnöjda till exempel de långtidssjukskrivna som skulle
              kunna gå tillbaka till jobbet kan få sina pengar tillbaka.
            </seg>
            <seg n="ebfc423d">
              Herr talman! Det står helt klart att ett av de viktigaste slagen
              om väljarna kommer att gälla just jobben. Då får vi ställa mot
              varandra två alternativ ett alternativ som det är oklart vilka
              de är och ett alternativ som det är klart vilka de är. Det handlar
              då om ifall vi ska fokusera på att få in folk på arbetsmarknaden
              eller ifall vi ska fokusera på att folk ska kunna kvarstå i olika
              ersättningar.
            </seg>
            <seg n="2635cfdc">
              För att kunna klara den här omställningen behöver vi i Sverige
              framför allt inte mer Amsjobb, utan vi behöver en bättre barn-
              och ungdomsskola. Jag skulle vilja höra Pär Nuder redogöra lite
              grann för hur han har tänkt att den här omställningskraften ska
              kunna finnas i Sverige när den svenska barn- och ungdomsskolan
              är på väg rakt utför.
            </seg>
          </u>
          <note type="speaker" n="bdc94ed3">
            Anf. 14 Finansminister PÄR NUDER (s) replik:
          </note>
          <u who="unknown" xml:id="i-7002d9fcaf3821d2-3" n="98ea7c21">
            <seg n="fe348d32">
              Herr talman! I likhet med Karin Pilsäter är också jag intresserad
              av ideologiska spörsmål. Därför tänkte jag fortsätta att debattera
              om den generella välfärdspolitiken.
            </seg>
            <seg n="0227e2b2">
              Så här stod det på Karin Pilsäters liv- och husorgans, på Dagens
              Nyheters, ledarsida för ett tag sedan: Man säger en sak till väljarna
              men gör en annan och Lars Leijonborg kan marknadsföra det hela
              som en seger för socialliberalismen.
            </seg>
            <seg n="ab936650">
              Det är inte fel att öka spänningen mellan arbetsinkomster och
              bidrag. Men det är ohederligt att dölja verkligheten för väljarna.
            </seg>
            <seg n="a1e9d8fd">
              Medierapporteringen från Bankeryd borde ha uppmärksammat detta
              men var påfallande okritisk, vilket också avspeglas i beskrivningarna
              av idén om ett förvärvsavdrag. Få verkar ha insett att också detta
              förslag innebär att ersättningsnivån i socialförsäkringarna sänks.
            </seg>
            <seg n="17bb0798">
              Genom ett förvärvsavdrag blir ju skatten på arbete och bidrag
              olika. Alla som jobbar får mer i plånboken, men skatterabatten
              försvinner vid exempelvis sjukskrivning och arbetslöshet.
            </seg>
            <seg n="0d8c79e0">
              Detta innebär att den effektiva ersättningsnivån går ner. Det
              som vissa folkpartister tidigare beskrivit som en torped mot den
              generella välfärden, har alltså partiet nu accepterat.
            </seg>
            <seg n="79e4dafc">
              Den här liberala pragmatismen är välkommen. Synd bara att Lars
              Leijonborg inte vågar stå för den offentligt.
            </seg>
            <seg n="420f496a">
              Så var det med den generella välfärdspolitiken i Folkpartiets
              Sverige! Det nya Folkpartiet föddes i Bankeryd. Det här noterade
              också TCO. De har räknat på vilka effekter som den här historiskt
              grundade beräkningen av den sjukpenninggrundande inkomsten kommer
              att få.
            </seg>
            <seg n="897eb1b4">
              Ni brukar vara ett parti så även här nu från riksdagens talarstol
              som berömmer er för att ha en utbildningspolitik och för att vilja
              satsa på dem som utbildar sig. TCO har räknat på en person som
              utbildar sig. Han eller hon studerar år 0 och har en genomsnittsinkomst
              på 175 370 kr om året. År 1 väntas den här personen arbeta heltid
              utan avbrott för studier. Inkomsten har antagits motsvara genomsnittsinkomsten
              för samtliga heltidsarbetande ca 350 000 kr, eller 26 250 kr i
              månaden.
            </seg>
            <seg n="82dd096a">
              Med dagens regler ger det en ersättningsnivå på 75 %. Utan tak
              skulle ersättningen bli 80 %. Med förslaget att införa ett historiskt
              SGI sjunker nivån till 62 %.
            </seg>
            <seg n="6a9bd2a7">
              I en kommentar säger TCO: Om våra exempel stämmer skulle framför
              allt de drabbas som vill öka sin arbetstid det brukar Folkpartiet
              tala om. De skulle drabbas som ska gå från studier till arbete
              det brukar Folkpartiet tala om. De skulle drabbas som har en svag
              position på arbetsmarknaden. Ersättningsnivåerna för dem som går
              från sjukskrivning, arbetslöshet, studier eller deltidsarbete
              till ett heltidsarbete kommer i vissa fall att hamna under 65
              %.
            </seg>
            <seg n="468e225c">
              Vi talar alltså här om ersättningsnivåer som ligger under de
              lägsta nivåer som Moderaterna tidigare föreslagit. Allt prat om
              ett bibehållet tak på 80 % är rent ut sagt nonsens så långt TCO,
              som historiskt brukar stå Folkpartiet nära.
            </seg>
            <seg n="7cdfe28a">
              När Karin Pilsäter och jag debatterade här i våras frågade jag
              henne om hon kan tänka sig att Folkpartiet sätter sig i en regering
              som sänker ersättningsnivåerna till 65 % svarade Karin Pilsäter
              självsäkert att det skulle ta bara fyra timmar för den borgerliga
              alliansen att komma överens på den punkten. Efter Bankeryd kan
              man inte annat än konstatera: Det tog bara några timmar innan
              Folkpartiet sålde ut den generella välfärdspolitiken.
            </seg>
          </u>
          <note type="speaker" n="51ce09b5">
            Anf. 15 KARIN PILSÄTER (fp) replik:
          </note>
          <u who="karin_pilsater_84a387" xml:id="i-327a0e4e4b0fe8c8-2" n="d4bdc609">
            <seg n="4bba913b">
              Herr talman! Eftersom finansministern var lite upptagen när jag
              inledde min förra replik kan jag upprepa vad jag då sade, som
              svar på det här sista befängda utspelet. Den generella välfärden
              kan vi tyvärr inte sälja ut, för det gjorde ni redan förra året.
              Man kan inte sälja samma sak två gånger, i varje fall inte om
              man följer olika typer av lagstiftning som gäller på konsumentmarknaden
              i det här landet.
            </seg>
            <seg n="67878318">
              Allvarligt talat: Den generella välfärden sitter inte i exakt
              80 %. Vi i Folkpartiet tycker att man ska ha ungefär 80 % sjukersättning.
              Det är ungefär vad man behöver för att kunna betala sina räkningar
              och känna sig trygg. Om olyckan slår till kan jag i alla fall
              klara min ekonomi.
            </seg>
            <seg n="0952a992">
              Men det är inte i exakt 80 % som den generella välfärden sitter,
              utan den sitter i att det är tillräckligt många människor som
              arbetar och betalar in skatt. Vi ska veta att sjukförsäkringen
              faktiskt omfattar alla när olyckan är framme.
            </seg>
            <seg n="65642f0b">
              Den generella välfärden handlar också om att vi ska ha en barn-
              och ungdomsskola som gör att alla människor, oavsett vem som bär
              hem dem från BB, har en chans på dagens, och framför allt på morgondagens,
              arbetsmarknad.
            </seg>
            <seg n="c0bb7fa4">
              Det är generell välfärd att göra upp med er skolpolitik, som
              innebär att andelen ungdomar som går ut med underkända betyg ständigt
              ökar. I dag är det individuella programmet det program som nästan
              ingen kommer ut från med fullgjord gymnasieutbildning det största
              programmet. Det är avskaffad generell välfärd, Pär Nuder!
            </seg>
            <seg n="556aed9a">
              Jag kan också passa på att säga följande. Pär Nuder hade tydligen
              inte så väldigt mycket att säga för egen del eftersom han var
              tvungen att läsa högt en lång harang ur en lokaltidning. Visserligen
              var det som man kom fram till fel, men det behöver vi inte debattera
              nu utan det kan jag debattera med dem.
            </seg>
            <seg n="aa563d0a">
              Han avslutade sin uppläsning av TCO:s beräkningar med att TCO
              påpekar: om våra beräkningar stämmer.
            </seg>
            <seg n="505f85d4">
              Men nu stämmer tack och lov inte TCO:s beräkningar med det förslag
              som vi lägger fram. Därför kan ni helt och hållet bortse från
              Pär Nuders långa sifferuppräkning här tidigare när han läste högt
              ur TCO:s beräkningar.
            </seg>
            <seg n="de455644">
              Jag skulle vilja föreslå att Pär Nuder i stället förklarar hur
              det kommer sig att det är som det är i det skolväsende som vi
              har i Sverige. Det var tre ministrar som skröt häromdagen, när
              OECD lade fram sin stora rapport, om att Sverige lägger ned mest
              pengar på skolan. Och det är jättebra. Vi lägger ned mest pengar
              på skolan. Då är det ännu mer fantastiskt att resultaten tyvärr
              försämras för varje år.
            </seg>
            <seg n="b1a04036">
              Den danska utbildningsministern hade i alla fall anständighet
              nog att säga att Danmark är ett av de OECD-länder som brukar mest
              pengar på utbildningen, både mätt per elev och i förhållande till
              BNP. I gengäld är utbytet av pengarna bara medelmåttigt, säger
              han. Han erkänner i alla fall att det inte finns ett klart likhetstecken
              mellan att betala ut mest pengar för utbildning och att skapa
              den bästa skolan.
            </seg>
            <seg n="a67cfcc2">
              Därför går Folkpartiets omläggning av skolpolitiken inte ut på
              mer pengar till skolan utan på en bättre fungerande skola där
              man satsar på att barnen ska lära sig läsa i lågstadiet och inte
              på det individuella programmet i gymnasiet, för att ta ett exempel.
            </seg>
            <seg n="4cd65a7c">
              Om ni får hålla på ett tag till är väl risken uppenbar att vi
              får se ett individuellt program på högskolan där man ska lära
              sig läsa, skriva och räkna i stället.
            </seg>
            <seg n="69072719">
              Pär Nuder, sluta att citera alla andra. Säg i stället själv vad
              ni skulle vilja göra åt den generella välfärden som ni har raserat
              i form av att barn och ungdomar i dag inte får de chanser som
              de har rätt att få och som Sverige behöver om vi ska kunna klara
              omställningen och stå lika starka som vi har gjort tidigare i
              den snabba omställning som vår värld befinner sig i.
            </seg>
          </u>
          <note type="speaker" n="1432bf51">
            Anf. 16 Finansminister PÄR NUDER (s) replik:
          </note>
          <u who="unknown" xml:id="i-7002d9fcaf3821d2-4" n="98ea7c21">
            <seg n="27e5ae67">
              Herr talman! Jag ska fatta mig kort så att jag har tid kvar till
              resterande debattörer.
            </seg>
            <seg n="bbc1e42f">
              Vi får besked om att generell välfärdspolitik inte är 80 % ersättningsnivå
              i de sociala försäkringarna. Vi har tidigare fått besked om att
              det inte innebär höjt tak i sjukförsäkringen. Det är inte generell
              välfärdspolitik. Generell välfärdspolitik är inte heller en a-kassa
              som man kan leva på efter 300 dagar. Det har tydligen nyspråksmästarna
              kommit fram.
            </seg>
            <seg n="76a85ee8">
              Herr talman! Jag känner många socialliberaler. Det måste jag
              faktiskt drista mig till att erkänna. Och de är bekymrade. De
              är genuint oroade över vart Folkpartiet egentligen är på väg.
              Folkpartiet är på väg någonstans bort från de grundläggande principer
              som har väglett Folkpartiet under många års tid, nämligen några
              av grundbultarna i den generella välfärdspolitiken som finns i
              de sociala försäkringarna.
            </seg>
            <seg n="3f76597e">
              I det famösa dokumentet från Bankeryd på blott fyra sidor, som
              ni uppenbarligen inte ska konkretisera i en samlad gemensam budgetmotion,
              sägs dessutom att ytterligare karensdagar ska införas under den
              kommande mandatperioden, om inte saker inträffar. Och ersättningsnivåerna
              i sjukförsäkringen kan komma att sänkas ytterligare. Det är klart
              att det väl var ytterligare ett pris som Folkpartiet var tvunget
              att betala för att bli det nya Folkpartiet.
            </seg>
            <seg n="8d3bf581">
              Nej, herr talman, den generella välfärdspolitiken har dess värre
              inga advokater längre i det nya Folkpartiet.
            </seg>
          </u>
          <note type="speaker" n="34bfb9d6">
            Anf. 17 MATS ODELL (kd) replik:
          </note>
          <u who="mats_odell_751011" xml:id="i-9e9e49793957d644-1" n="d0aa45b1">
            <seg n="43c78508">
              Herr talman! Det finns de som tvivlar på att Pär Nuder skulle
              bli en bra arvtagare till Göran Persson. Men jag tror att han
              kan bli en ganska värdig arvtagare den dag då Perssons mantel
              faller någonstans i den sörmländska myllan. Dock har såväl Persson
              som Nuder ganska mycket att lära av de sörmländska bönderna om
              detta att inte konsumera utsädet. Det är precis det som Pär Nuder
              gör. Jag tycker att han har en ganska hög svansföring för att
              vara en finansminister som noga räknat har misslyckats med samtliga
              av de målsättningar som han själv har satt upp och som han själv
              kan styra över.
            </seg>
            <seg n="bf0bb1c8">
              Det är lite övermaga att stå och examinera och vilja läsa våra
              motioner och veta exakt hur vi kommer att formulera oss i våra
              motioner om några veckor. Nu är det faktiskt Pär Nuders proposition
              som vi diskuterar.
            </seg>
            <seg n="5827a593">
              Jag vill ändå börja med några iakttagelser i det som Pär Nuder
              sade i sitt huvudanförande. Han tyckte att vi skulle vara imponerade
              över att det här icke förekom några som helst besparingar. Men
              det hade inte stämt med ymnighetshornsprincipen om man under ett
              valår också hade haft besparingar. Så det är naturligtvis en fingerspetskänsla
              som man fortfarande tycks ha kvar i Statsrådsberedningen.
            </seg>
            <seg n="d5effd9a">
              Pär Nuder hade besökt BB och några äldreboenden och hade där
              sett två kollektiv ligga. Jag har varit på BB fem gånger, varav
              fyra gånger när våra barn har fötts. Jag har då inte sett ett
              kollektiv där, utan jag har sett unika personligheter redan från
              början, Pär Nuder, som har helt olika livsbanor och helt olika
              möjligheter. Och vår politik går ut på att människor ska kunna
              förverkliga detta, och inte som ni vill stöpa alla människor i
              samma form. För er är det fortfarande viktigare att bekämpa rikedom
              än att bekämpa fattigdom. Och det framgår också av denna budget.
            </seg>
            <seg n="0f87454c">
              I detta sammanhang, herr talman, vill jag säga att det är ganska
              oförskämt att säga att vi vill sänka skatterna för höginkomsttagare.
              Det är precis tvärtom. Hela vårt inkomstskattepaket som vi presenterade
              redan i våras, vilket för övrigt är mycket likt det som alliansen
              kom fram till med samma nivå, har sin tyngdpunkt på låg- och medelinkomsttagare.
              Det ska göra det mer attraktivt att gå ut på arbetsmarknaden och
              faktiskt söka sig lite längre för att få ett jobb eftersom det
              kommer att ge mycket mer i plånboken. Är det någon som sänker
              skatten för höginkomsttagare så är det Pär Nuder. Ni har ju sänkt
              skatterna med 52 miljarder kronor vid kompensationen för egenavgifterna.
              Och där är tyngdpunkten, Pär Nuder, på just höginkomsttagare.
              Nu har ni hittat ett nyspråk där, och ni säger: Vi sänker krona
              för krona det som man har betalat in i egenavgifter. Ja visst,
              höginkomsttagarna har betalat in mest. Men där går det tydligen
              bra. Fundera på det en stund.
            </seg>
            <seg n="1d4d1d65">
              Sedan har väl Pär Nuder ändå ett bekymmer här? Den här debatten
              har handlat om att ni strör pengar över alla. Ni gör ett antal
              tillfälliga insatser för att skapa långsiktiga jobb. Nu vill jag
              ställa en fråga till Pär Nuder. Tror Pär Nuder själv på profilen
              i sin egen budget, att ge tillfälliga ersättningar till offentlig
              sektor och till privat sektor? Kommer detta att ge de nya jobben
              i denna sektor när vi nu vet att industrikonjunkturen viker? Särskilt
              oroande är försvagningen för maskinindustrin, vilket indikerar
              att toppen i den internationella investeringskonjunkturen kan
              ha passerats, skriver i dag Teknikföretagen i sin aktuella konjunkturrapport.
              Kan er politik möta det som där faller bort med de tillfälliga
              satsningar som det trots allt handlar om?
            </seg>
          </u>
          <note type="speaker" n="8b5699f3">
            Anf. 18 Finansminister PÄR NUDER (s) replik:
          </note>
          <u who="unknown" xml:id="i-7002d9fcaf3821d2-5" n="98ea7c21">
            <seg n="d4cfcda4">
              Herr talman! Jag ska först säga något om skattepolitiken. Nej,
              det är inte så att låginkomsttagarna betalar förmögenhetsskatt,
              Mats Odell. Det är inte heller så att låginkomsttagarna betalar
              värnskatt. Det är inte särskilt vanligt att låginkomsttagarna
              har de stora och högt taxerade villorna.
            </seg>
            <seg n="eb66a1f3">
              Visst är det på individplanet så att de som får de största skattesänkningarna
              med er politik är de som har stora förmögenheter, höga inkomster
              och dyra fastigheter. De blir vinnarna med er skattepolitik. Att
              avskaffa förmögenhetsskatten kostar 5,7 miljarder. Det ska betalas
              av de arbetslösa med sämre a-kassa som motsvarar 6 miljarder.
              Att ta bort värnskatten kostar 2,8 miljarder. Det är oklart var
              dessa pengar ska tas. Det framgår bara att 3 miljarder ska tas
              från förtidspensionärerna. Det där kan ni förresten också gå hem
              och räkna på. Hur ska det gå till? Det ser vi fram emot, och det
              ser nog de förtidspensionerade också fram emot att få reda på
              om några veckor. Exakt hur ska ni försämra för de förtidspensionerade?
              Så kom igen, alliansen! Ta fram räknesnurrorna.
            </seg>
            <seg n="3f5f0442">
              Ni vill införa ett avdrag för hushållsnära tjänster. Det kostar
              1,25 miljarder, och det kommer företrädesvis att användas av höginkomsttagare.
              Det ska betalas av de sjukskrivna genom försämring av SGI, som
              vi nyss talade om. Det kommer att kosta 1,4 miljarder kronor.
              Så ser er profil ut i skattepolitiken.
            </seg>
            <seg n="f3feaaa8">
              När det gäller jobben och tillfälliga insatser så säger Mats
              Odell att han är helt övertygad om att de många plusjobben kommer
              att växlas in i reguljär sysselsättning i kommuner, i landsting
              och av kommuner och landsting anlitade entreprenörer. Det behövs
              mer personal och fler anställda i hemtjänsten, i äldreomsorgen,
              i skolan och i sjukvården. Det behövs högre sysselsättning där,
              och jag är helt övertygad om att kommunalpolitiker med någon självaktning
              och självbevarelsedrift kommer att anställa de här plusjobbarna.
            </seg>
            <seg n="4cadd849">
              Dessutom ökar nu sysselsättningen också i den privata sektorn
              med drygt 20 000 nästa år till följd av den ökade aktiviteten
              i ekonomin. Framför allt kommer sysselsättningen att öka i tjänstesektorn.
              Det är där de nya jobben kommer att komma. Den får en hjälpande
              hand genom de olika insatser som vi lägger fram här i vår budget.
            </seg>
          </u>
          <note type="speaker" n="3f12f596">
            Anf. 19 MATS ODELL (kd) replik:
          </note>
          <u who="mats_odell_751011" xml:id="i-9e9e49793957d644-2" n="d0aa45b1">
            <seg n="bdd93d63">
              Herr talman! Ta fram räknesnurran, säger Pär Nuder. Sedan tar
              han upp förmögenhetsskatten och ser den som någon sorts förläning
              till människor som har gjort det som vi önskar, nämligen arbetat
              idogt och sparat. Men vad är förmögenhetsskatten egentligen? Var
              ska man använda räknesnurran?
            </seg>
            <seg n="6b2abf89">
              Jag skulle vilja rekommendera Pär Nuder att ta fram sin räknesnurra
              om han har någon och räkna på vad förmögenhetsskatten har inneburit
              för svensk välfärdsutveckling. Här säger nu Skatteverket att den
              har drivit ut kanske 700 miljarder kronor av svenska hushålls
              besparingar till utlandet.
            </seg>
            <seg n="9d478b7f">
              Räkna på räknesnurran! Vad hade det inneburit om de pengarna
              hade stannat kvar här hemma i Sverige? Vad hade det genererat?
              Då kanske till och med Niklas Zennström hade kunnat hitta kapital
              till Skypeprojektet i Sverige. Nu får han sälja det till USA.
              Förmögenhetsskatten har drivit ut pengarna ur Sverige. Förmögenhetsskatten
              driver ut framtiden ur Sverige.
            </seg>
            <seg n="d558baab">
              Ta fram räknesnurran, Pär Nuder! Dra ifrån de tjocka gardinerna
              som ni har på Rosenbad och titta ut över verkligheten. Det är
              något helt annat.
            </seg>
            <seg n="9eeec4a3">
              När det gäller värnskatten hörde vi ett inslag på nyheterna i
              morse, där det också bland annat förekom en del andra intressanta
              saker. Där sades det att arbetslösheten bland akademiker nu är
              rekordstor. Det utexamineras 2 700 doktorer per år som i stor
              utsträckning går direkt in i arbetslöshet.
            </seg>
            <seg n="945beb49">
              Vad är värnskatten, Pär Nuder? Det är en klockren straffskatt
              på just högre utbildning. Hur länge ska vi straffa ut människor
              som skjuter upp sin livsinkomst och ska ta ut den under en kortare
              tid? När det gäller den straffskatten tycker jag att Pär Nuder
              ska ta fram sin räknesnurra och fundera över vad det skulle innebära
              att uppmuntra anställning av människor med långa utbildningar
              i stället för att, som nu, straffbeskatta dem.
            </seg>
          </u>
          <note type="speaker" n="ec6c0d87">
            Anf. 20 ROGER TIEFENSEE (c) replik:
          </note>
          <u who="roger_tiefensee_a68b78" xml:id="i-76d11cf4f64412f7-1" n="80fe9328">
            <seg n="53f0747b">
              Herr talman! Det är uppenbart att vi inte har samma verklighetsbild,
              finansministern och jag. Det kanske beror på att han inhämtar
              sin verklighetsbild hos färghandlaren eller Financial Times, som
              vi hörde om här senast. Eller så tar han den från vad han ser
              genom de tonade rutorna på statsrådsbilen.
            </seg>
            <seg n="0225bb91">
              Min verklighetsbild är att vi har ett problem med jobb och företagande
              i det här landet. Vi kan väl enas, finansministern och jag, om
              att vi tar verklighetsbilden från finansplanen. Det är ju ändå
              den vi diskuterar här. Där står det tydligt att arbetslösheten
              fortfarande är för hög. Det är sant.
            </seg>
            <seg n="6980a3aa">
              I finansplanen kan man också läsa att staten ämnar låna 36 ½
              miljarder kronor nästa år. Stämmer inte det? Har inte finansministern
              då ett hål som är mångdubbelt större än det som han påstår att
              den borgerliga alliansen har?
            </seg>
            <seg n="1b02daba">
              Finansministern gör också en stor sak av att vi har råd och att
              regeringen inte behöver spara. Ja, nu ja men inför förra valet
              lät det ungefär likadant. Och hur blev det då efter förra valet,
              under den här mandatperioden? Efter förra valet tvingades kommunerna
              höja skatten. Nu säger finansministern att han hoppas att plusjobben
              ska bli permanenta. Men när den statliga finansieringen försvinner
              blir det inte då en skattehöjning för kommunerna? Kan finansministern
              garantera att kommunerna inte behöver höja skatten som en följd
              av budgeten?
            </seg>
            <seg n="ea91a2e0">
              Före förra valet talade regeringen inte om att man skulle sänka
              ersättningsnivån i sjukförsäkringen. Ändå var det precis det som
              ni gjorde förra året. Ersättningarna var då 78 %. Hur blir det
              efter det här valet? Ge besked, finansministern!
            </seg>
            <seg n="b7db24fb">
              Finansministern pratade retoriskt om hur det ska bli med jobben.
              Vi har en stor omställning, sade han. Ja, det är sant. Och hur
              blir det med jobben? Varför vill ni inte ta hem miljardbelopp
              i strukturfondsmedel från EU som bidrag till regional utveckling
              och tillväxt i hela landet? Om ni nu inte vill ta hem EU-pengarna,
              och ser detta som en besparing varför i hela friden skjuter ni
              då inte till de nationella medlen som ni har sagt skulle komma?
              Jag tycker att det är dumt att betala i väg i storleksordningen
              25 miljarder kronor och sedan inte ta hem det som vi är berättigade
              till. Svara på det, Pär Nuder!
            </seg>
          </u>
          <note type="speaker" n="81c8e257">
            Anf. 21 Finansminister PÄR NUDER (s) replik:
          </note>
          <u who="unknown" xml:id="i-7002d9fcaf3821d2-6" n="98ea7c21">
            <seg n="d507c4eb">
              Herr talman! Roger Tiefensee bekymrar sig över kommunernas ekonomiska
              situation och deras möjligheter att långsiktigt nyanställa. Vi
              ger besked i budgeten om vilka ekonomiska förhållanden som gäller
              för kommunsektorn. Vi ger besked om att höja statsbidragen med
              ytterligare 1 miljard kronor år 2007 och ytterligare 6 miljarder
              2008.
            </seg>
            <seg n="147ee5b9">
              Det var länge sedan vi hade en så konsoliderad kommunsektor som
              vi har just nu. Det ser olika ut i olika kommuner, men om man
              ser till alla kommuner så är det samlade överskottet i år ungefär
              10 miljarder kronor. Detta gör det möjligt för kommunerna att
              nu börja nyanställa.
            </seg>
            <seg n="83b3d949">
              Jag kan lugna Roger Tiefensee och alla andra som har ifrågasatt
              de åtgärder som vi nu sätter in. De tror att de är tillfälliga
              och att de kanske inte kommer användas av kommunerna. Redan nu
              börjar kloka, förståndiga kommunalpolitiker runtom i landet att
              planera för vilken typ av arbetsuppgifter de nya plusjobben ska
              kunna användas till. Man identifierar arbetssituationer där man
              behöver extra händer. Det kan vara i omsorgen, i vården, i hemtjänsten
              eller i skolan där det behövs fler vuxna. Allt detta pågår i detta
              nu.
            </seg>
            <seg n="b79a43ad">
              Kommunsektorn har som sagt fått besked. Kommunerna är välkonsoliderade.
              Kommunsektorn kommer att växa framgent, Roger Tiefensee. Det behövs.
              Parallellt ökar aktiviteten samlat i ekonomin. Det gäller investeringarna.
              Hushållens köpkraft ökar också. Därmed växer även den privata
              sysselsättningen. Den hjälps på traven av de riktade insatser
              till framför allt småföretag som regeringen har presenterat i
              budgeten.
            </seg>
            <seg n="6ae404e6">
              Roger Tiefensee, som tillhör ett parti som ska ha sina rötter
              i Kommun-Sverige, kan vara lugn. Kommunsektorn är väl konsoliderad,
              och den står redo att ta emot fler. Det efterfrågas fler i kommunsektorn
              av dem som är sjuka, av dem som är äldre och dem som finns i skolans
              värld.
            </seg>
          </u>
          <note type="speaker" n="9bb37d01">
            Anf. 22 ROGER TIEFENSEE (c) replik:
          </note>
          <u who="roger_tiefensee_a68b78" xml:id="i-76d11cf4f64412f7-2" n="80fe9328">
            <seg n="4ad9a2f2">
              Herr talman! Jag får tacka för beskedet, även om jag inte känner
              mig så speciellt mer trygg. De ökade statsbidragen som kommer
              2007 och 2008 täcker inte plusjobben. Om ni som jag litar på kloka,
              förståndiga kommun- och landstingspolitiker varför låter ni inte
              dem få ökade statsbidrag redan nu, direkt? Varför kan de inte
              få avgöra själva hur de ska använda de pengarna och hur de ska
              kunna öka antalet händer i vården till exempel?
            </seg>
            <seg n="5f5ae2e4">
              Men det är väl som det står i statsbudgeten; vi har ett kommunalt
              självstyre så länge kommunerna gör vad staten ålägger dem. Ungefär
              så står det.
            </seg>
            <seg n="a2a49875">
              Sedan noterar jag att Pär Nuder inte ger något svar på hur det
              blir med jobben och varför men inte tar hem strukturfondsmedel
              från EU. Jag vet att Pär Nuders partikamrater från den norra delen
              av landet rasar över finansministerns beslut att inte ta hem det
              som vi är berättigade till nu. Man räknar lågt när det gäller
              vår växelkurs. Det är miljardbelopp som vi låter frysa inne. Dessutom
              ämnar man inte ta hem det vi är berättigade till enligt vårt anslutningstraktat.
            </seg>
            <seg n="6d4ba609">
              Jag tar gärna den diskussionen med dina partikamrater i den norra
              delen av landet, Pär Nuder. Jag hoppas att jag får bättre gehör
              från dem än vad jag får från dig.
            </seg>
          </u>
          <note type="speaker" n="c82ad9b7">
            Anf. 23 MIKAEL ODENBERG (m):
          </note>
          <u who="mikael_odenberg_0f1a5b" xml:id="i-cfcaf29ec3f5b355-3" n="81fa54ec">
            <seg n="eae902ca">
              Herr talman! Låt mig använda de två minuter och nio sekunder
              som jag har kvar av min tilldelade talartid till att än en gång
              understryka den skiljelinje som ligger i att vi vill sänka skatten
              på arbete för låg- och medelinkomsttagare, medan Lars Bäckström,
              Pär Nuder och Yvonne Ruwaida vill öka det ekonomiska utbytet för
              högre inkomsttagare som inte jobbar. Den som tjänar 24 000 och
              är sjukskriven får oförändrat utfall, men den som tjänar mer än
              33 000 och blir sjukskriven ska från och med nästa år med vänsterkartellens
              politik få 6 640 kr mer i plånboken varje månad han eller hon
              inte arbetar.
            </seg>
            <seg n="255f7859">
              Låt mig allra sist ställa en fråga, lämpligen till Lars Bäckström
              som ju har tid kvar. Om jag har läst budgeten rätt ska fastighetsskatten
              nästa år höjas med dryga 3 miljarder kronor till följd av de stora
              höjningarna av taxeringsvärdena. Samtidigt gör ni en justering
              i den så kallade begränsningsregeln som innebär en skattelättnad
              med ungefär 200 miljoner kronor. Kvar blir en ökad beskattning
              av landets småhusägare med i storleksordningen 3 miljarder kronor
              plus ökad förmögenhetskatt. Är det vad landets småhusägare behöver
              i dessa tider, Lars Bäckström?
            </seg>
          </u>
          <note type="speaker" n="4e1d1582">
            Anf. 24 LARS BÄCKSTRÖM (v):
          </note>
          <u who="lars_backstrom_89e811" xml:id="i-a5dfc9b39c7defe4-1" n="e13ebfb5">
            <seg n="1c4b5d7f">
              Herr talman! Vi höjer inte fastighetsskatten. Det är som det
              alltid är, att när taxeringsvärdena går upp så stiger den. Så
              finns det en lindring, och det är för att vi försöker att hushålla
              med resurserna. Vi försöker alltså göra insatser för jobb. Jag
              tror faktiskt att vi och Moderaterna är överens om att sänkt fastighetsskatt
              inte genererar jobb i landet. Då är det bättre att införa skattelättnader
              för småföretag. Så har vi prioriterat. Jag tror faktiskt att Moderaterna
              gör samma prioritering.
            </seg>
            <seg n="34111aaa">
              Sedan har jag en fråga till Odenberg, och det är en väldigt viktig
              fråga. Det är ingen retorisk fråga. Jag tror att Odenberg kommer
              att säga ja och vara positiv till min fråga. Vi satsar nu 6 miljarder
              till kommunerna i generellt stöd i läget 2008. Kommer Moderaterna
              att säga ja till den satsningen? Jag tror faktiskt att det finns
              en chans att Odenberg kommer att säga ja. Det kommer att tvinga
              de övriga borgerliga partierna att också säga ja. Odenbergs eventuella
              ja blir helt lysande, för då kommer kommunerna att veta vad de
              har att röra sig med ända fram till 2009, och då har den här debatten
              varit en viktig grundsten för den kommunala planeringen i framtiden.
              Odenberg har ju 30 sekunder. Bruka dem väl och svara ja!
            </seg>
            <seg n="ea67eb0d">
              Jag tror att det finns en chans att kommunerna har det upplägget.
              Vi ska sänka skatten för medelklassen och ge pengar till kommunerna.
              Sedan ska vi slå mot dem som är sjuka och arbetslösa. Jag tror
              att jag anar den taktiken hos Moderaterna. Jag kan kanske få ett
              ja här. Då har vi i alla fall grundat någonting som är positivt
              för landets kommuner.
            </seg>
            <seg n="615c42aa">
              Men låt mig nu gå över till det viktiga här. En rad olika borgerliga
              partier har sagt att det finns ett underskott på 4050 miljarder.
              Det är samma partier som ska sänka skatten på arbete med ungefär
              45 miljarder på två år. Sedan ska förmögenhetsskatten slopas.
              Låt oss säga att det verkligen finns ett underskott på 4050 miljarder,
              som de borgerliga har sagt. Ska man dessutom sänka skatterna med
              50 miljarder är det faktiskt 100 miljarder i besparingar som väntar
              vårt land. Det blir 100 miljarder i runda tal, och ingen säger
              något om det. Man säger att man ska ordna det. 8 miljarder föll
              i Bankeryd. Då är det bara 90 kvar att fixa plus de 8. Det blir
              100 igen. Det är stort svart hål.
            </seg>
            <seg n="c03ac9f4">
              Om den borgerliga alliansen ska lösa detta får de nog kalla på
              Harry Potter. Det är nog den enda lösningen för dem. Annars väntar
              bara ett statsfinansiellt moras.
            </seg>
            <seg n="8521648d">
              Herr talman! Vi har en stabil finanspolitik i vår allians. Mikael
              Odenberg säger att vi i det rödgröna samarbetet inte tycker om
              varandra. Jag tror att jag kan lära mig uppskatta Pär Nuder om
              vi får sätta oss och spela lite Bruce Springsteen. Jag är övertygad
              om det. Det kommer vi att gilla båda två. Jag kan uppskatta Mikael
              Odenberg i finansutskottet. Där tycker vi om varandra allihop
              som människor. Men vi är skarpa politiska motståndare till den
              moderata politiken. Det viktigaste är inte att träffas och trivas
              i politiken. Det viktigaste är att redovisa olika alternativ och
              stå för dem och kunna räkna riktigt.
            </seg>
            <seg n="48eddce9">
              Till Tiefensee vill jag säga att det är klart att vi ska ordna
              regionalpolitiken. Det är självklart. Den ska inte EU styra, men
              vi har inte fått pengarna ännu. Vi får se vad vi får ut. Sedan
              ska vi försöka betala lite mindre. I EU köper vi enkronor för
              3 kr ibland. Det är inte världens bästa affär. Vi håller oss lite
              lugna, och sedan ser vi vad vi kan få ut av EU. Men EU ska självfallet
              inte styra vår regionalpolitik, och det kommer de aldrig att få
              göra. Vi ska se till att stödja regionerna.
            </seg>
            <seg n="37791b51">
              Nu är tiden tydligen slut, herr talman, det har jag all respekt
              för. Vi har en bra budget. De andra har Bankeryd, och ändå ingen
              papperslapp.
            </seg>
          </u>
          <note type="speaker" n="7be3653a">
            Anf. 25 MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-cfcaf29ec3f5b355-4" n="81fa54ec">
            <seg n="f2cf6775">
              Herr talman! Att Lars Bäckström inte har något problem med tumultet
              i vänsterkartellen beror ju på att han är avtrubbad. Ni tycker
              ju inte ens om varandra inom Vänsterpartiet.
            </seg>
            <seg n="ff6360e9">
              Låt mig för det andra säga att jag inte heller tror att nyckeln
              till fler jobb i Sverige går via sänkt fastighetsskatt. Med därifrån
              är steget långt till att göra vad jag tycker är en otillständig
              skatteökning med ytterligare 34 miljarder i fastighets- och förmögenhetsskatter
              för landet småhusägare. Det är vad ni föreslår inför 2006.
            </seg>
            <seg n="ea97e5e0">
              Låt mig allra sist besvara frågan om transfereringarna till kommunsektorn.
              Det svaret lämnas slutgiltigt när vi väcker budgetmotionerna om
              två veckor. Då är tiden mogen för ett svar på den frågan.
            </seg>
          </u>
          <note type="speaker" n="e20ff040">
            Anf. 26 ROGER TIEFENSEE (c):
          </note>
          <u who="roger_tiefensee_a68b78" xml:id="i-76d11cf4f64412f7-3" n="80fe9328">
            <seg n="2d0a13b3">
              Herr talman! Det var skickligt av Lars Bäckström att göra slut
              på sin tid. Jag hade annars tänkt försöka föra en dialog med Vänsterpartiets
              företrädare.
            </seg>
            <seg n="743b4f95">
              I sitt inledningsanförande pratade Lars Bäckström om att det
              finns två sätt att finansiera reformer. Antingen kan man låna
              eller också kan man spara. Finansministern har ju gjort en stor
              poäng här av att det inte sparas i den här budgeten, och därmed
              så lånas det.
            </seg>
            <seg n="59a4f885">
              Jag skulle ha velat ställa en fråga till Lars Bäckström. Han
              sade tidigare att de borgerliga säger att det finns ett underskott
              på 4050 miljarder. Ja, säger finansplanen skulle jag vilja säga,
              den finansplan som ni som första eller kanske som andra parti
              ställt er bakom. Jag tycker att det är bra att vi kan enas om
              det: Sverige lånar. Ni lånar mer nu än vad regeringen sade att
              ni skulle låna i våras.
            </seg>
            <seg n="9f31bbe3">
              Det var lite intressant att vara med på Vänsterpartiets presskonferens
              då man presenterade budgeten för att klargöra det parlamentariska
              läget. Då fick Vänsterpartiets förhandlare, dock inte Lars Bäckström,
              frågan om hur mycket som lånas. Svaret var: Ja, det vet vi inte
              riktigt, men vi har inget problem att låna.
            </seg>
            <seg n="ccb40e9a">
              Det är väl symtomatiskt: Att sprida ut pengar och lova reformer
              när det är någon annan som betalar är inga problem.
            </seg>
            <seg n="468111d2">
              Lars Bäckström gick också i svaromål beträffande den fråga som
              Pär Nuder inte svarade på, det vill säga var pengarna till strukturfonder
              finns. Svaret är att de inte finns. Vi har inte fått dem än, och
              det finns inte heller några nationella pengar avsatta. Om det
              nu blir så att strukturfonderna läggs ned och Sverige inte ska
              plocka hem några så borde det finnas nationella pengar, men det
              finns inte heller i budgeten. Då är det väl så att när de pengarna
              ska tillskapas ska kostnaden ställas mot något annat. Är det barnbidragen
              som ska minskas då, eller vad är det som ska ställas mot något
              annat när den nationella finansieringen ska plockas fram? För
              inte är det väl så att den regionala utvecklingspolitiken ska
              läggas ned? Nej, det är det inte. Men då ska pengarna plockas
              fram någonstans, och då ställs utgiftsposter mot varandra. Lars
              Bäckström nickar. Då kommer det att heta att satsningar på företagande
              och satsningar på infrastruktur i utsatta delar av vårt land ställs
              emot barnbidrag. Det kanske sparas på försvaret i stället. Ja,
              det nickar Lars Bäckström gillande till också. Då vet vi ungefär
              var det kommer att handla om. Det är ytterligare försvarsneddragningar
              som ska finansiera regional utveckling.
            </seg>
            <seg n="730d27d5">
              Jag tycker att det är synd. Egentligen borde det vara precis
              som ambitionen beträffande kommunerna, det vill säga att ge långsiktiga
              spelregler och förutsättningar. Det betyder alltså att också ge
              företag i hela landet långsiktiga spelregler för vad man kan förvänta
              sig efter 2007, efter valet 2006.
            </seg>
          </u>
          <note type="speaker" n="df05a995">
            Anf. 27 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-d0b6ea63073661f4-1" n="566b2b4f">
            <seg n="fce23930">
              Herr talman! Alla som lyssnar! Jag vill börja med att replikera
              det som Moderaterna här sade, nämligen att vi skulle höja fastighetsskatten
              med 3 miljarder. Det kan låta som om småhusägarna får en höjd
              fastighetsskatt med 3 miljarder. Så är det inte. Fastighetsskatten
              på vattenkraft ökar nämligen med 1 ½ miljard. Det är halva fastighetsskatteökningen.
              Jag hoppas att Moderaterna är medvetna om att höjningen av taxeringsvärdena
              slås ut på tre år. Det är alltså inte en fastighetsskatteökning
              för småhus och hyreshus med 3 miljarder nästa år.
            </seg>
            <seg n="72c6c4e4">
              Jag ville ta upp miljöpolitiken. Jag förstår inte hur Centern,
              som har ett miljösamvete och tycker att miljöfrågorna är viktiga,
              tycker att man kan göra en uppgörelse med Moderaterna. Vi har
              inte sett en gemensam miljöpolitik för den borgerliga alliansen.
            </seg>
            <seg n="801c2812">
              Däremot har vi sett de moderata budgetförslagen, och enbart för
              2006 försämrar man för miljön med ungefär 11 miljarder. Man tar
              bort skatten på handelsgödsel, vilket ökar övergödningen och minskar
              förutsättningarna för ekologiskt lantbruk. Man tar även bort stödet
              till ekologisk produktion. Man minskar stödet till järnvägen.
              Det blir dyrare biljetter och dyrare frakt, därför att stödet
              minskar med nära 1 miljard kronor. Man minskar den biologiska
              mångfalden med 1 miljard. Man minskar även saneringen av förorenad
              mark. Man tar bort bekämpningsmedelsskatten, vilket leder till
              mer bekämpningsmedel och mer gifter. Man minskar också anslaget
              för att vi ska ha en effektivare energianvändning. Man tar bort
              stödet för marknadsintroduktion av vindkraft. Man tar bort prisgarantin
              inom systemet för gröna elcertifikat. Det här är bara några punkter
              på den otroligt långa lista över försämringar inom miljöpolitiken
              som Moderaterna står för.
            </seg>
            <seg n="d7813395">
              Jag har en fråga till Centerpartiet. Var är er gemensamma miljöpolitik?
              Eller tänker ni i Centerpartiet skriva under på Moderaternas katastrofala
              miljöpolitik?
            </seg>
          </u>
          <note type="speaker" n="d4d89e02">
            Anf. 28 ROGER TIEFENSEE (c) replik:
          </note>
          <u who="roger_tiefensee_a68b78" xml:id="i-76d11cf4f64412f7-4" n="80fe9328">
            <seg n="15e6df31">
              Herr talman! Yvonne Ruwaida frågar var alliansens gemensamma
              miljöpolitik är. Sanningen är att vi har börjat. I våras lade
              vi fram en gemensam motion om miljömål, en motion som Miljöpartiet
              då valde att inte stå bakom. Man tyckte antagligen att den var
              rätt usel eftersom man inte ville vara med på den. Där finns embryot
              till en gemensam miljöpolitik. Det ligger inte i någon av arbetsgrupperna,
              men jag kan försäkra Yvonne Ruwaida att en borgerlig regering
              med ett starkt centerpartistiskt inflytande kommer att driva en
              progressiv miljöpolitik.
            </seg>
            <seg n="163c171b">
              Jag kan inte lova Yvonne Ruwaida att vi kommer att jobba med
              grön skatteväxling. Jag tror i stället att vi kommer att jobba
              med skattefrågor för att få ut maximal miljöstyrande effekt. Jag
              tror nämligen inte att det är någon poäng med att hålla på och
              växla miljarder fram och tillbaka om man inte är ute efter miljöstyrning.
              Det är jag. Jag är ute efter miljöstyrning. Då kanske man inte
              ska göra rent fiskala skattehöjningar utan i stället jobba smartare
              kanske jobba med skattesänkningar i större utsträckning.
            </seg>
            <seg n="be7864e2">
              Jag kan alltså lova Yvonne Ruwaida att det kommer att bli en
              progressiv miljöpolitik i en borgerlig regering, men jag kan inte
              lova att vi kommer att jobba med de skattehöjningar som ni använder.
            </seg>
          </u>
          <note type="speaker" n="344e7808">
            Anf. 29 YVONNE RUWAIDA (mp) replik:
          </note>
          <u who="yvonne_ruwaida_3a17e1" xml:id="i-444d0a38613bd0a0-0" n="566b2b4f" next="i-ff311f43ca78fc47-0">
            <seg n="f2a4b105">
              Herr talman! Min erfarenhet av politik är att det alltid är enklare
              att komma överens om mål än att komma överens om den konkreta
              politiken. Roger Tiefensee sade här att man tänker jobba med skattesänkningar
              för att gynna miljövänligare politik. Det gör vi i dag. Vi har
              en total skattebefrielse för koldioxidneutrala bränslen. Den ska
              nu förlängas till och med 2012. Vi stöder vindkraften genom att
              förlänga miljöbonusen med 20 år. Det är den typen av insatser
              som görs. Vi har också nu konverteringsstöd för bostäder som är
              antingen eluppvärmda eller oljeuppvärmda. Den typen av politik
              förs också, men vi har dessutom grön skatteväxling.
            </seg>
            <seg n="2b0ee5d2">
              Jag undrar: Är Centerpartiet i dag emot att man inför en beskattning
              av flyget? Det trodde jag var en del av Centerpartiets politik,
              för det är en sak som ligger i den gröna skatteväxlingen. Sedan
              vet jag ju att Centerpartiet har kolleger som vill sänka skatten
              på bensin, och hur tänker man konfrontera och hantera det? Jag
              ser inte i dag en borgerlig enighet i miljöpolitiken. Det jag
              ser är Moderaterna, som har en katastrofal miljöpolitik. Tills
              dess att ni har förhandlat färdigt så är ni oss och hela Sverige
              svaret skyldiga om vilken miljöpolitik som ska föras.
            </seg>
          </u>
          <note n="c55ee908">
            Överläggningen var härmed avslutad.
          </note>
          <note n="61147ab2">
            Budgetpropositionen bordlades.
          </note>
          <note n="a52fc5c9">
            2 § Justering av protokoll
          </note>
          <note n="060817dd">
            Justerades protokollen för den 13 och 14 september.
          </note>
          <note n="5b437b19">
            3 § Utökning av antalet suppleanter i näringsutskottet
          </note>
          <note n="2032be2a">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i näringsutskottet skulle utökas
            från 25 till 26.
          </note>
          <note n="a228190a">
            Kammaren medgav denna utökning.
          </note>
          <note n="2cc17f78">
            4 § Val av extra suppleant i näringsutskottet
          </note>
          <note n="e7900abe">
            Företogs val av extra suppleant i näringsutskottet.
          </note>
          <note n="fc51ddb1">
            Kammaren valde i enlighet med valberedningens förslag till
          </note>
          <note n="5fbe3cfb">
            suppleant i näringsutskottet
          </note>
          <note n="83571431">
            5 § Anmälan om särskild företrädare för partigrupp
          </note>
          <note n="4296884f">
            Förste vice talmannen meddelade att Miljöpartiet de grönas riksdagsgrupp
            enligt 1 kap. 5 § riksdagsordningen anmält Helena Hillar Rosenqvist
            som särskild företrädare för partigruppen samt Mikael Johansson
            som personlig ersättare för Helena Hillar Rosenqvist.
          </note>
          <note n="682c3ccc">
            6 § Meddelande om information från regeringen
          </note>
          <note n="b40dc052">
            Förste vice talmannen meddelade att onsdagen den 21 september
            kl. 9.30 skulle statsminister Göran Persson lämna information
            om FN:s toppmöte i New York den 1416 september.
          </note>
          <note n="0247d50b">
            7 § Meddelande om frågestund
          </note>
          <note n="8e4a9489">
            Förste vice talmannen meddelade att vid frågestunden torsdagen
            den 22 september kl. 14.00 skulle följande statsråd närvara:
          </note>
          <note n="cb2834f6">
            Vice statsminister Bosse Ringholm, statsrådet Jens Orback, statsrådet
            Barbro Holmberg, statsrådet Ylva Johansson och jordbruksminister
            Ann-Christin Nykvist.
          </note>
          <note n="45efe643">
            8 § Anmälan om inkommen faktapromemoria om förslag från Europeiska
            kommissionen
          </note>
          <note n="16d4e42e">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="yvonne_ruwaida_3a17e1" xml:id="i-ff311f43ca78fc47-0" n="566b2b4f" prev="i-444d0a38613bd0a0-0">
            <seg n="4fe9bf78">
              KOM(2005)263
            </seg>
          </u>
          <note n="e981eff0">
            9 § Anmälan om inkomna uppteckningar från EU-nämndssammanträde
          </note>
          <note n="96f17bec">
            Förste vice talmannen anmälde att uppteckningar från EU-nämndens
            sammanträde onsdagen den 31 augusti inkommit.
          </note>
          <note n="0cb42330">
            10 § Bordläggning
          </note>
          <note n="d04dba82">
            Anmäldes och bordlades
          </note>
          <note n="e876b744">
            11 § Anmälan om interpellationer
          </note>
          <note n="b94dc7d1">
            Anmäldes att följande interpellationer framställts
          </note>
          <note n="cafd8086">
            den 16 september
          </note>
          <note n="0446db05">
            Gunnar Nordmark
          </note>
          <note n="bc102404">
            den 19 september
          </note>
          <note n="ae20c044">
            Gustav Fridolin
          </note>
          <note n="6cd8870e">
            Alice Åström
          </note>
          <note n="6cd8870e">
            Alice Åström
          </note>
          <note n="e79bd77b">
            Interpellationerna redovisas i bilaga som fogats till riksdagens
            snabbprotokoll tisdagen den 27 september.
          </note>
          <note n="7c6cd799">
            12 § Anmälan om frågor för skriftliga svar
          </note>
          <note n="d92dcf99">
            Anmäldes att följande frågor för skriftliga svar framställts
          </note>
          <note n="bc102404">
            den 19 september
          </note>
          <note n="69447dd7">
            Cecilia Wikström
          </note>
          <note n="37876b51">
            Christer Nylander
          </note>
          <note n="3091a1aa">
            den 20 september
          </note>
          <note n="15b5ef2f">
            Rolf Gunnarsson
          </note>
          <note n="3637f8ea">
            Erik Ullenhag
          </note>
          <note n="5089d8d7">
            Ulla Hoffmann
          </note>
          <note n="f10da69a">
            Anders Bengtsson
          </note>
          <note n="2af77f11">
            Liselott Hagberg
          </note>
          <note n="3637f8ea">
            Erik Ullenhag
          </note>
          <note n="63040aa6">
            Åsa Torstensson
          </note>
          <note n="dcdf7a7a">
            Anne Marie Brodén
          </note>
          <note n="9df7fd8d">
            Gudrun Schyman
          </note>
          <note n="cebdd049">
            Johnny Gylling
          </note>
          <note n="3a454eab">
            Marietta de Pourbaix-Lundin
          </note>
          <note n="00abc254">
            Jörgen Johansson
          </note>
          <note n="d09365a9">
            Frågorna redovisas i bilaga som fogats till riksdagens snabbprotokoll
            tisdagen den 27 september.
          </note>
          <note n="10d32aad">
            13 § Anmälan om skriftliga svar på frågor
          </note>
          <note n="cf1a1c04">
            Anmäldes att skriftliga svar på följande frågor inkommit
          </note>
          <note n="cafd8086">
            den 16 september
          </note>
          <note n="084d76ae">
            Anita Brodén
          </note>
          <note n="bc102404">
            den 19 september
          </note>
          <note n="102607f2">
            Anna Grönlund Krantz
          </note>
          <note n="4b189b70">
            Anders G Högmark
          </note>
          <note n="3091a1aa">
            den 20 september
          </note>
          <note n="69447dd7">
            Cecilia Wikström
          </note>
          <note n="e1a25f68">
            Ann-Kristine Johansson
          </note>
          <note n="4b4d5704">
            Lars Lindén
          </note>
          <note n="a45c01c5">
            Svaren redovisas i bilaga som fogats till riksdagens snabbprotokoll
            tisdagen den 27 september.
          </note>
          <note n="79dcbf87">
            14 § Kammaren åtskildes kl. 13.02.
          </note>
          <note n="ad858135">
            Förhandlingarna leddes
          </note>
          <note n="5603976f">
            /Monica Gustafson
          </note>
        </div>
      </body>
    </text>
  </TEI>
</teiCorpus>
