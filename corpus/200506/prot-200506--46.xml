<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--46</head>
          <docDate when="2005-12-07">2005-12-07</docDate>
        </div>
      </front>
      <body>
        <div>
          <note n="5f85a5e0">
            ﻿
          </note>
          <note n="25395e2f">
            Riksdagens protokoll
          </note>
          <note n="84fe28aa">
            2005/06:46
          </note>
          <note type="date" n="6584910e">
            Onsdagen den 7 december
          </note>
          <note n="89f2ee8f">
            Kl. 09:00 - 20:14
          </note>
          <note n="ec61994d">
            1 § Beslut om ärenden som slutdebatterats den 5 december
          </note>
          <note n="0f359875">
            Punkt 3
          </note>
          <note n="e10020c8">
            Övriga punkter
          </note>
          <note n="720ac96b">
            Punkt 7
          </note>
          <note n="fe940a40">
            Punkt 8
          </note>
          <note n="6500cdbd">
            Punkt 15
          </note>
          <note n="29cd9a89">
            Punkt 20
          </note>
          <note n="4c5029c1">
            Punkt 22
          </note>
          <note n="e10020c8">
            Övriga punkter
          </note>
          <note n="d08aaa17">
            Punkt 1
          </note>
          <note n="ae5dff51">
            Punkterna 211
          </note>
          <note n="3a7285bc">
            2 § Beslut om ärenden som slutdebatterats den 6 december
          </note>
          <note n="0f359875">
            Punkt 3
          </note>
          <note n="f7456231">
            Punkt 6
          </note>
          <note n="720ac96b">
            Punkt 7
          </note>
          <note n="fe940a40">
            Punkt 8
          </note>
          <note n="839d6ca2">
            Punkt 13
          </note>
          <note n="82f42160">
            Punkt 16
          </note>
          <note n="e10020c8">
            Övriga punkter
          </note>
          <note n="d08aaa17">
            Punkt 1
          </note>
          <note n="0f359875">
            Punkt 3
          </note>
          <note n="d972b192">
            Punkt 5
          </note>
          <note n="689dee57">
            Punkt 18
          </note>
          <note n="1ec4d77f">
            Punkt 19
          </note>
          <note n="4c5029c1">
            Punkt 22
          </note>
          <note n="dda79a5c">
            Punkt 27
          </note>
          <note n="c3d3a7a6">
            Punkt 32
          </note>
          <note n="b964d430">
            Punkt 35
          </note>
          <note n="dd40f82a">
            Punkt 42
          </note>
          <note n="e10020c8">
            Övriga punkter
          </note>
          <note n="d08aaa17">
            Punkt 1
          </note>
          <note n="d972b192">
            Punkt 5
          </note>
          <note n="720ac96b">
            Punkt 7
          </note>
          <note n="57707c9e">
            Punkt 11
          </note>
          <note n="4c5029c1">
            Punkt 22
          </note>
          <note n="e10020c8">
            Övriga punkter
          </note>
          <note n="ca74de67">
            3 § Allmän debattimme
          </note>
          <note n="8160e9a3">
            Situationen inom polisen
          </note>
          <note type="speaker" n="c9b68c1d">
            Anf. 1 ROLF GUNNARSSON (m):
          </note>
          <u who="rolf_gunnarsson_3eea95" xml:id="i-52b44b1f89f48cf2-0" n="84535dcf">
            <seg n="d40c7ba9">
              Fru talman! Socialdemokraterna och främst justitieministern talar
              och talar och lovar och lovar ökade resurser till polisen. Socialdemokraterna
              säger ofta och högt att det aldrig har funnits så många poliser
              som nu. Socialdemokraterna säger att många miljarder satsas och
              satsats på polisen.
            </seg>
            <seg n="b2dc4252">
              Det låter ju bra, speciellt eftersom en rubrik i en av tidningarna
              häromdagen sade: Ju fler poliser ju färre brott.
            </seg>
            <seg n="fb32c472">
              Man behöver kanske inte vara expert för att räkna ut att det
              ska vara så. Det gäller till och med grova brott.
            </seg>
            <seg n="4cda458d">
              Hur ser verkligheten ut? Har det blivit flera poliser? Det är
              nytillskott som räknas. Man måste räkna bort de poliser som slutar.
            </seg>
            <seg n="d6f61dd0">
              Jag bad därför riksdagens alerta utredningstjänst, kallad Rut,
              se på polisutvecklingen. Jag tog mitt hemlän Dalarna som exempel
              för att man skulle få något att räkna på.
            </seg>
            <seg n="989e3073">
              Rut räknade på detta. Beskedet var knappast oväntat. Man måste
              ju ta det på allvar med tanke på allt som har sagts här i kammaren
              om massor av poliser, nya poliser, ökat antal poliser och att
              det aldrig funnits så många poliser som nu.
            </seg>
            <seg n="a1280fa6">
              Resultatet som alltså gäller ett län, nämligen mitt hemlän Dalarna
              blev så här, enligt Rut: År 2002, för tre år sedan, fanns det
              436 poliser räknat i helårsarbetskraften. Så måste man ju räkna.
              Det går inte att räkna på halvtid och deltid.
            </seg>
            <seg n="897ee1b6">
              Det var alltså 436 årsarbetskrafter inom polisen. Året därpå
              hade siffran sjunkit till 432, alltså minus fyra poliser på heltid.
            </seg>
            <seg n="b199e597">
              Det är som sagt resultatet av detta med att det aldrig har funnits
              så många som nu och så vidare. Det måste man titta på. Vet man
              också, som påstås, att administrationen har ökat med ca 30 % kan
              man förstå att antalet poliser har minskat. Lägg också till att
              antalet civilanställda inom polisen i Dalarna har minskat från
              172 år 1994/95 till 140 i år, alltså minus 32, så förstår ni vad
              det innebär. Och vem har tagit över de arbetsuppgifterna? Eller
              fanns det inga arbetsuppgifter för dessa civilanställda inom polisen?
              Jo, det fanns det naturligtvis.
            </seg>
            <seg n="be37f6a8">
              Fortsätter vi med antalet poliser kan vi titta på 2004 då siffran
              var 438. Då får vi alltså en ökning med två poliser två poliser
              i nytillskott att fördela på 15 kommuner!
            </seg>
            <seg n="79584882">
              Fru talman! När man hört debatterna här i kammaren och hört vad
              Socialdemokraterna säger vill man nästan slå ett ilsamtal till
              Riksrevisionen och fråga vart pengarna och resurserna har tagit
              vägen. Det är alltså inga rekordmånga nya poliser; det är tre
              nya polistjänster på heltid. Det är verkligheten, fru talman.
            </seg>
          </u>
          <note type="speaker" n="9cddff5a">
            Anf. 2 BRITTA LEJON (s) replik:
          </note>
          <u who="unknown" xml:id="i-3f0894b422e114a8-0" n="ddfffbf9">
            <seg n="eb50bb44">
              Fru talman! Det är positivt med Rolf Gunnarssons intresse och
              engagemang för polisfrågor. Det är också någonting som vägleder
              den styrande majoriteten i denna riksdag, och det är en av anledningarna
              till att vi har gjort en historiskt stor omfördelning och justering
              av resurserna till polisen.
            </seg>
            <seg n="0760cc0f">
              För femte året i rad ökar nu antalet poliser i vårt avlånga land.
              Sedan är det en helt annan fråga hur Rikspolisstyrelsen fördelar
              dessa efter bedömningar och underlag från de olika länspolismästarna.
              Den kan inte jag gå in på.
            </seg>
            <seg n="66fbce75">
              Det är säkert sant som Rolf Gunnarsson säger att Dalarna inte
              har fått så många fler poliser. Det har jag inget underlag för
              att uttala mig om.
            </seg>
          </u>
          <note type="speaker" n="96a793c7">
            Anf. 3 ROLF GUNNARSSON (m) replik:
          </note>
          <u who="rolf_gunnarsson_3eea95" xml:id="i-52b44b1f89f48cf2-1" n="84535dcf">
            <seg n="0f0b9a34">
              Fru talman! Jag tror att jag hörde vad Britta Lejon sade fast
              hon talade utan mikrofon. Nu vet jag inte om det var så mycket
              att höra, men det är en annan sak.
            </seg>
            <seg n="2fb3e78b">
              Som gammal orienterare har jag fått lära mig detta med om det
              är kartan eller terrängen som är verkligheten när man är ute och
              orienterar. Här skulle man alltså tro på Britta Lejons egenhändigt
              ritade socialdemokratiska karta, men jag tror i alla fall att
              det är terrängen som gäller. Det är verkligheten som gäller.
            </seg>
            <seg n="13a16d04">
              Det jag läste upp, Britta Lejon, var inga hemska ord från några
              hemska moderater i någon allians av höger- eller vänsterslag,
              utan det var faktiska siffror från Rut, riksdagens neutrala utredningstjänst.
              Det var den jag refererade till här. Det är verkligheten. Det
              var justeringar hit och dit från Britta Lejon, men detta är verkligheten.
            </seg>
            <seg n="123d5f7c">
              Säg i stället att vi tillsammans ska försöka få till mer poliser!
              Säg det, eller stöd Moderaternas förslag om mer pengar till polisen
              när det blir dags! Det skulle vara det bästa steget.
            </seg>
          </u>
          <note type="speaker" n="659795c8">
            Anf. 4 BRITTA LEJON (s) replik:
          </note>
          <u who="unknown" xml:id="i-3f0894b422e114a8-1" n="ddfffbf9">
            <seg n="25332b0b">
              Fru talman! Verkligheten är också den att man måste kunna räkna,
              Rolf Gunnarsson, och det är så att för femte året i rad ökar antalet
              poliser i Sverige. Den styrande majoriteten av Socialdemokraterna,
              Vänsterpartiet och Miljöpartiet har ökat resurserna till bland
              annat polisen de senaste åren, och vi kommer att fortsätta att
              göra det även nästa år. Sedan är det en annan sak hur Rikspolisstyrelsen
              fördelar medlen mellan de olika delarna av riket.
            </seg>
          </u>
          <note type="speaker" n="1d7c4eba">
            Anf. 5 ROLF GUNNARSSON (m) replik:
          </note>
          <u who="rolf_gunnarsson_3eea95" xml:id="i-52b44b1f89f48cf2-2" n="84535dcf">
            <seg n="03ed5b6f">
              Fru talman! Man ska kunna läsa, och man ska kunna räkna. Det
              är elementärt.
            </seg>
            <seg n="5942bfe4">
              Då läser jag: År 2002 var det 436 poliser på heltid, alltså helårsarbetstjänster.
              År 2003 var det 432. Det blir minus fyra helårsarbetstjänster
              hos polisen i Dalarna. Jag tar det som ett exempel i stället för
              det yviga talet om att det nog har blivit fler och så vidare.
              Detta är ett konkret län och ett konkret exempel, och det är 15
              kommuner som ska dela på de här tjänsterna.
            </seg>
            <seg n="569d426a">
              Biståndspolitik
            </seg>
          </u>
          <note type="speaker" n="d6ddec55">
            Anf. 6 MATILDA ERNKRANS (s):
          </note>
          <u who="matilda_ernkrans_150f3e" xml:id="i-e9e2ec7996582d10-0" n="81e42a68" next="i-1bc258ea584429c3-0">
            <seg n="519d5cbd">
              Fru talman! Jag skulle vilja debattera bistånd, främst därför
              att här finns tydliga skiljelinjer mellan höger och vänster. Det
              tycker jag kräver ytterligare uppmärksamhet.
            </seg>
            <seg n="a2cba1ba">
              Fattigdomen och maktlösheten i världen är enorm. Över en miljard
              människor lever på mindre än 1 dollar om dagen. Hela världen har
              ett ansvar för att fördelningen av jordens resurser är så ojämn.
              Den rika delen av världen har ett ansvar för att ge bistånd men
              också för att i övrigt förändra sin politik så att den bidrar
              till att minska fattigdomen. Vi har en moralisk skyldighet att
              hjälpa.
            </seg>
            <seg n="c115e825">
              Sverige har en lång tradition av bistånd och biståndsarbete.
              Detta tillsammans med en politisk prioritering av frågan gör att
              Sverige i dag är en viktig röst i världen på detta område. Jag
              som socialdemokrat är mycket glad över att vi 2006 kommer att
              ge 1 % av vår bruttonationalinkomst i bistånd. Det är drygt 28
              miljarder.
            </seg>
            <seg n="310df441">
              Vi socialdemokrater står för ett långt engagemang för internationell
              rättvisa och solidaritet. Vi stödde den politiska kampen mot apartheid
              i södra Afrika och utvecklade vårt bistånd till de befriade länderna.
              Vi arbetade på liknande sätt i Latinamerika och Indokina.
            </seg>
            <seg n="585015b5">
              Vi socialdemokrater har höga ambitioner på biståndsområdet för
              förändring och utveckling. Därför stöder vi det vitryska, det
              burmesiska, det nordkoreanska och det zimbabwiska folket. Vi står
              på deras sida. Vi kan vara stolta.
            </seg>
            <seg n="adbbbffc">
              Högern däremot vill i dag inte alls låtsas om sin tystnad om
              apartheid, om Vietnamkriget eller om kuppen i Chile. Det är också
              just Moderaterna som föreslår en sänkning av biståndet med 8 miljarder.
            </seg>
            <seg n="a444b0eb">
              Vad är det Moderaterna vill att Sverige ska sluta göra i biståndsarbetet?
              Ska vi sluta bekämpa hiv/aids i södra Afrika? Ska vi ta bort katastrofbiståndet
              till de drabbade i Pakistan? Eller är det demokratistödet till
              de förtryckta som ska få stryka på foten?
            </seg>
            <seg n="a6d278e2">
              Jag frågar mig: Varför ska världens fattiga få betala för Moderaternas
              skattesänkningar på hemmaplan för de redan välbeställda? Hur kan
              man motivera att slopa förmögenhetsskatt, värnskatt och fastighetsskatt
              och låta världens fattiga betala?
            </seg>
            <seg n="78745c2c">
              Och hur blir det i den tänkta borgerliga koalitionsregeringen?
              Kommer väljarna att få besked om det är Moderaternas linje som
              kommer att gälla eller inte? Jag vet inte om denna borgerlighet
              som aspirerar på makten ens har en arbetsgrupp på det här området.
              Är det Folkpartiets ambition om 1 % av bruttonationalinkomsten,
              som också för oss socialdemokrater känns viktig och riktig, eller
              är det Moderaternas besparingar som ska väljas? Jag vet inte,
              och jag vet inte heller om man tänker ge väljarna besked. Jag
              tycker dock inte att det är speciellt smakligt att man drar lott
              om världens fattiga.
            </seg>
          </u>
          <note n="a0af4be9">
            Anf. 7 GUNILLA CARLSSON i Tyresö (m) replik:
          </note>
          <u who="matilda_ernkrans_150f3e" xml:id="i-1bc258ea584429c3-0" n="81e42a68" prev="i-e9e2ec7996582d10-0">
            <seg n="aef5ff98">
              Fru talman! När man kastar sig ut i den här debatten tycker jag
              att det är viktigt att man pratar om saker som är rätt. Det är
              inte så att Moderaterna tänker dra ned 8 miljarder på biståndet.
              Vi vill ha exakt den biståndsnivå som Sverige har i dag. Det innebär
              att vi fortsätter med de projekt som finns men kanske gör dem
              bättre.
            </seg>
            <seg n="558a2d07">
              I dag har riksdagen hanterat ett betänkande som visar att det
              multilaterala biståndet pytsas ut i världen på ett sätt där det
              saknas kontroll och där vi inte vet om det ger effekt utifrån
              den politik för global utveckling som riksdagen har. Här finns
              stora kvalitetsbrister.
            </seg>
            <seg n="11f7c5fa">
              Jag tror att det är bra att ett parti lite grann håller emot.
              Vi har också varit med och gått upp i biståndsvolymer. Vi tror
              nämligen att det finns anledning att bidra till både utveckling
              och säkerhet i världen.
            </seg>
            <seg n="3ffc5f5c">
              Vi tänker inte spara på biståndet. Vi är dock inte beredda att
              satsa bara för att uppnå ett visst mål procentmässigt. Så gör
              vi inte i någon annan budgetpost. När vi inte vet att vi kan kvalitetssäkra
              och när vi inte vet att biståndet gör nytta är vi inte beredda
              att bara fortsätta att använda skattebetalarnas medel på ett sätt
              som kanske motverkar sina syften.
            </seg>
          </u>
          <note type="speaker" n="a1fdb569">
            Anf. 8 MATILDA ERNKRANS (s) replik:
          </note>
          <u who="matilda_ernkrans_150f3e" xml:id="i-e9e2ec7996582d10-1" n="81e42a68" next="i-1bc258ea584429c3-1">
            <seg n="00e0e320">
              Fru talman! Jag kan bara konstatera att Moderaterna inte har
              några ökade ambitioner på det här området. Jag tycker att det
              känns mycket underligt att säga att 25 % av ett anslag, vilket
              8 miljarder faktiskt motsvarar, ska kunna klaras med effektivitetsvinster.
            </seg>
            <seg n="11e254c2">
              Moderaterna svarar inte heller på frågan hur man kan motivera
              att man låter världens fattiga betala skattesänkningar för redan
              välbeställda här hemma i Sverige. Man ska slopa förmögenhetsskatt,
              värnskatt och fastighetsskatt och låta världens fattiga betala.
              Hur motiverar man det?
            </seg>
          </u>
          <note n="dd6b02fb">
            Anf. 9 GUNILLA CARLSSON i Tyresö (m) replik:
          </note>
          <u who="matilda_ernkrans_150f3e" xml:id="i-1bc258ea584429c3-1" n="81e42a68" prev="i-e9e2ec7996582d10-1">
            <seg n="9576e49b">
              Fru talman! Jag tror att man gör ett misstag när man ställer
              olika grupper mot varandra. Vi ser, inte minst från den borgerliga
              alliansen, att det också behöver göras mer insatser från Sveriges
              sida för att bistå i internationella operationer.
            </seg>
            <seg n="098a7dc9">
              Just nu fördrivs, lemlästas, dödas och våldtas kvinnor, män och
              barn i sudanesiska Darfur till exempel. Det är ett område där
              vi är beredda att göra mer för att främja säkerhet och utveckling.
              Det finns områden där vi är beredda att satsa långt mycket mer
              än Socialdemokraterna.
            </seg>
            <seg n="c589bcc7">
              Vi kommer aldrig att ställa olika grupper mot varandra. Men vi
              vill se till att biståndspengarna gör rätt nytta. Det är därför
              vi tycker att det är viktigt att inte gå med på den gigantiska
              höjning som nu sker utan att vi vet vad man vill.
            </seg>
          </u>
          <note type="speaker" n="2ab4b33d">
            Anf. 10 MATILDA ERNKRANS (s) replik:
          </note>
          <u who="matilda_ernkrans_150f3e" xml:id="i-91569bbd2aea73ff-0" n="81e42a68">
            <seg n="18b18fa8">
              Fru talman! Jag konstaterar bara att det är vackra ord och att
              Moderaterna vill att Sverige ska göra mer. Men samtidigt är man
              beredd att plocka bort 8 miljarder från biståndsanslaget och tycker
              inte att enprocentsmålet är speciellt viktigt. Jag tycker att
              det är synd. Men det ger också tydliga skiljelinjer mellan vad
              som är höger och vänster i biståndspolitiken. Det hoppas jag att
              vi kommer att kunna debattera vid fler tillfällen inför valet.
            </seg>
          </u>
          <note type="speaker" n="b739b254">
            Anf. 11 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-e036f4096bdeb404-0" n="b6203420">
            <seg n="99098895">
              Fru talman! Vackra ord, säger Matilda Ernkrans till Gunilla Carlsson.
              Men jag måste säga att det är väldigt många vackra ord som du
              uttalar i denna talarstol.
            </seg>
            <seg n="30026e09">
              Ni har precis nu lyckats komma upp till 1 % av vår bni. Ni har
              aldrig lyckats göra det tidigare. När Sverige har haft 1 % av
              bni i bistånd till utvecklingsländer har det varit under en borgerlig
              regering tillsammans med Moderaterna. Det där tror jag inte att
              du behöver oroa dig för.
            </seg>
            <seg n="0be70c2c">
              Vi har nu sett en utvärdering från utrikesutskottet och en utvärdering
              från Riksrevisionen där Socialdemokraterna får väldigt mycket
              kritik för att Sveriges biståndspolitik inte fungerar. Pengarna
              når inte de människor de ska nå. Min fråga är: Har Matilda någon
              lösning på hur vi ska göra för att alla dessa miljarder, du sade
              28 miljarder men jag tror att det var 25, ska nå de fattiga, de
              sjuka med flera?
            </seg>
          </u>
          <note type="speaker" n="f0b2dc32">
            Anf. 12 MATILDA ERNKRANS (s) replik:
          </note>
          <u who="matilda_ernkrans_150f3e" xml:id="i-91569bbd2aea73ff-1" n="81e42a68">
            <seg n="faee42da">
              Fru talman! Nyamko vet likaväl som jag att regeringen faktiskt
              ska se över det multilaterala biståndet. På den sidan känner jag
              mig trygg.
            </seg>
            <seg n="34665317">
              Sedan tycker jag att det är fantastiskt att Folkpartiet kan känna
              sig stolt över att man ett år lyckades komma upp till 1 % av bni
              i bistånd när vi hade en svensk ekonomi i fritt fall. Vi vet ju
              att vi faktiskt i antal kronor har gett mer i bistånd sedan den
              tiden. Och jag trodde att Folkpartiet också stod bakom att det
              är ett viktigt och riktigt mål att vi ger 1 % av vår bni till
              bistånd.
            </seg>
            <seg n="73c8860a">
              Jag tycker också att det vore på sin plats att vi fick höra om
              Folkpartiet har några nya strategier för hur man faktiskt ska
              rädda stödet till världens fattiga i den tänkta borgerliga koalitionsregeringen.
              När det gällde utsatta grupper i Sverige, som arbetslösa och sjuka,
              fick ju Folkpartiets ambitioner stryka på foten när borgerligheten
              skulle komma överens.
            </seg>
          </u>
          <note type="speaker" n="97eaa3b8">
            Anf. 13 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-e036f4096bdeb404-1" n="b6203420">
            <seg n="a35dee7f">
              Fru talman! Jag vet inte vilka medier Matilda läser, men det
              var Folkpartiets linje som gick igenom när det gäller försäkringar
              av olika slag.
            </seg>
            <seg n="45593d5c">
              Men återigen klassisk socialdemokratisk politik: Vi ska utreda.
              Globkomutredningen kom. Den har ni läst. Den påpekade redan för
              några år sedan vad som behövde göras. Men ni har inte gjort någonting.
              Hur länge ska ni utreda? Hur länge ska fattiga människor de facto
              vänta på den hjälp som du står i talarstolen och säger att de
              har rätt till?
            </seg>
          </u>
          <note type="speaker" n="efb6a5fd">
            Anf. 14 MATILDA ERNKRANS (s) replik:
          </note>
          <u who="matilda_ernkrans_150f3e" xml:id="i-91569bbd2aea73ff-2" n="81e42a68">
            <seg n="44253e5b">
              Fru talman! Jag tycker att det är anmärkningsvärt att Folkpartiet
              är mer bekymrat över den socialdemokratiska biståndspolitiken
              än man är över hur man ska komma överens i en tänkt borgerlig
              regeringskoalition när det gäller biståndspolitiken. Faktum är
              att ambitionsnivåerna skiljer sig oerhört mycket åt. Det är 1012
              miljarder i skillnad i ambitionsnivå, och det trodde jag inte
              var speciellt lätt att komma överens om. Men Folkpartiet ägnar
              inte det ens ett ord eller en tanke. Jag tycker att det är mycket
              tråkigt. Jag hoppas att vi kan få klarare besked inför valet 2006.
            </seg>
            <seg n="aa901265">
              Kina, Taiwan och Tibet
            </seg>
          </u>
          <note type="speaker" n="a616f7d6">
            Anf. 15 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-ba1705efa4f7ecdf-0" n="306f075d">
            <seg n="a95c6bc6">
              Fru talman! Kina är världens största diktatur. 1,3 miljarder
              människor förvägras de mänskliga rättigheter som vi i vår del
              av världen anser självklara, och de lever under ett hårt förtryck.
              Inte minst gäller det de olika nationella minoriteterna, som till
              exempel tibetanerna.
            </seg>
            <seg n="ddd4eaea">
              Det är många gånger omvittnat hur majoriteten av hankineser försöker
              fylla på med kineser i Tibet för att ändra majoritetsförhållandet
              liksom vilket förtryck som utövas mot dem som bekänner sig till
              den tibetanska buddismen.
            </seg>
            <seg n="3378bd1e">
              I somras hade jag tillfälle att tillsammans med en grupp kolleger
              besöka Tibet. Vi hade med oss tre stycken överrockar som hade
              tillhandahållits av den kinesiska utrikesledningen, så vi hade
              tillfälle till många, som det brukar heta, uppriktiga diskussioner
              om situationen i Tibet.
            </seg>
            <seg n="2035b154">
              Min slutsats, enkelt sammanfattad på några sekunder, är att förtrycket
              består men att det har fått något mildare former, och det beror
              förmodligen på trycket utifrån världen. Därför är det viktigt
              att vi upprätthåller det trycket, att vi fortsätter att granska
              den kinesiska diktaturen.
            </seg>
            <seg n="7c8a5ffc">
              Lite senare under hösten har vi haft en konferens med 30 parlamentariker
              från 23 länder som har handlat om en annan del av det kinesiska
              problemet, nämligen Taiwan.
            </seg>
            <seg n="f0ef1d91">
              Taiwan har utvecklat en demokrati. Det kan man säga att de har
              gjort väsentligen på grund av det indirekta skydd som finns från
              USA. Nu är trycket och hotet från Kina ständigt. Därför är det
              viktigt att vi slår vakt om våra relationer med Taiwan och att
              vi också hävdar vapenembargot mot Kina. Dessutom bör vi verka
              för att Taiwan får en plats i Världshälsoorganisationen, inte
              minst viktigt i dessa fågelinfluensans dagar.
            </seg>
            <seg n="28b73159">
              Det är viktigt att vi står emot den utpressning som utövas genom
              att Kina lockar olika västeuropeiska länder med att man ska få
              tillgång till den enorma kinesiska marknaden. Sanningen är ju
              den att Kina är minst lika beroende av EU som vi är av Kina, så
              länge vi håller ihop. Därför är det viktigt att de europeiska
              staterna håller ihop. Det bör Sverige verka för.
            </seg>
            <seg n="d9804bd8">
              Tillväxt och utveckling i norr (infrastruktur)
            </seg>
          </u>
          <note type="speaker" n="f850d3d6">
            Anf. 16 BRITTA RÅDSTRÖM (s):
          </note>
          <u who="britta_radstrom_825fa4" xml:id="i-4de1fd60fff4ebe9-0" n="4b8d3dbc">
            <seg n="4241c417">
              Fru talman! Rubriken för mitt inlägg är Tillväxt och utveckling
              i norr. Redan i dag vet vi enligt Norrlandsförbundets statistik
              att Norrland är närande för Sverige och inte tärande. Jag vill
              ge några exempel från den senaste sammanställningen från Norrlandsförbundet.
            </seg>
            <seg n="5846a254">
              Nettoexportvärdet, inkluderande industri, turism, elkraft och
              jordbruk, är 75 miljarder kronor för Norrland, vilket motsvarar
              148 000 kr per sysselsatt totalt, vilket är 26 % högre än riksgenomsnittet.
              Skogsindustrin i Norrland har ett nettoexportvärde på ca 25 miljarder
              kronor och Norrlands gruvor står för merparten av EU:s totala
              malmproduktion. Uppräkningen kan fortsätta.
            </seg>
            <seg n="16007584">
              Men fortfarande finns det stora outnyttjade naturresurser i de
              norra delarna av Sverige. Det är den del som också tillhör Barentsregionen,
              det vill säga norra Sverige, Norge, Finland och nordvästra Ryssland
              som med sina naturrikedomar anses vara något av Europas råvarulager.
              Här produceras 75 % av Europas järnmalm, 50 % av all fisk, 90
              % av pappersmassan och merparten av olja och gas. Stora mineralfyndigheter
              det har vi inte minst sett i Västerbotten i år är fortfarande
              outnyttjade. Och väldigt stora skogstillgångar återstår dessutom
              att exploatera.
            </seg>
            <seg n="2bcde13c">
              Barentsområdet anses i framtiden bli den mest dynamiska tillväxtregionen
              i Europa. Tillsammans med Bottenviken, med dess industribälte,
              anses området nu vara av stor strategisk betydelse för att förse
              den europeiska industrin med råvaror och halvfabrikat. De stora
              industriella aktörerna efterlyser beslut om infrastrukturinvesteringar
              för att tillgodose transportbehovet över gränserna.
            </seg>
            <seg n="f13e1e7e">
              Kommunikationer i östvästlig riktning samt sydnordlig riktning
              är absolut nödvändiga för att utveckla handeln mellan länderna.
            </seg>
            <seg n="56d23b98">
              När det gäller infrastrukturen krävs omfattande investeringar
              i järnväg, flyg och vägnät för att förbinda de norra delarna av
              Sverige, Norge och Finland med Murmansk-Arkangelsk-området.
            </seg>
            <seg n="586e30c3">
              Med de många gruvfyndigheter som gjorts i Västerbottens inland
              de senaste åren måste också Gunnarns flygplats garanteras på längre
              sikt.
            </seg>
            <seg n="5f0d33e0">
              Norrbotniabanans byggande är en absolut nödvändighet för den
              fortsatta utvecklingen och måste ses som en strategisk länk för
              en enhetlig transportlinje från Narvik över Torneå och till Arkangelsk,
              det som nu kallas Barents link.
            </seg>
            <seg n="91003ea0">
              Allt detta skapar tillväxt, arbete och befolkningstillväxt. Därför
              är det oerhört viktigt att de nationella regeringarna och parlamenten
              driver på utvecklingen för att i första hand binda samman Norden
              och Ryssland. Då blir Norrbotniabanan en väldigt viktig länk inför
              framtiden för tillväxt, utveckling och arbete i norra Sverige
              och med stor betydelse för hela Sverige.
            </seg>
            <seg n="11079248">
              Bristerna i rovdjurspolitiken
            </seg>
          </u>
          <note type="speaker" n="0b7838cc">
            Anf. 17 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-2e89226e88e80605-0" n="b968af34">
            <seg n="7be8f9a5">
              Fru talman! Vi har i riksdagen beslutat att vi ska ha så kallade
              etappmål när det gäller de svenska rovdjursstammarna. Låt mig
              då säga direkt att vi moderater står upp för att vi ska ha de
              svenska rovdjursstammarna viltlevande i det här landet. Men vi
              ställde aldrig upp på det antalsmål som regeringen föreslog, därför
              att vi insåg att det skulle bli problem.
            </seg>
            <seg n="06c63232">
              När väl riksdagen fattat ett beslut har regeringen att utföra
              det jobb som följer. Det innebär i det här fallet att man aktivt
              ska följa den utveckling som sker. När man ser att något behöver
              åtgärdas måste man naturligtvis föreslå åtgärder eller vidta åtgärder.
            </seg>
            <seg n="67782c52">
              Jag kan nu konstatera att regeringen och Socialdemokraterna har
              tappat kontrollen i den här frågan. Ungefär 90 % av de vargar
              som finns i landet, 50 % av lodjuren och 30 % av björnarna finns
              på en yta som motsvarar ungefär 30 % av landets totala yta. I
              Jämtland förekommer det för närvarande att ca 70 % av renkalvarna
              går åt just till rovdjursföda.
            </seg>
            <seg n="78b9169d">
              Återigen konstaterar vi att Socialdemokraterna inte lyssnar.
              De bryr sig inte. Människor därute känner vanmakt och frustration.
              De känner en överhöghet från socialdemokratin. Och detta, mina
              vänner, är ett hot mot rovdjursstammarna, för det legitimerar
              mörka krafter att ta saken i egna händer.
            </seg>
            <seg n="8993bf78">
              Fru talman! Det fordras omedelbara åtgärder och först och främst
              en omedelbar utvärdering av den svenska vargstammen. Det fordras
              en omedelbar förändring av § 28 som innebär att man får freda
              sina tamdjur utan att vargen eller björnen för den skull har bitit
              djuret innan. Beror detta på ovilja eller bristande kompetens
              från regeringen? Förslag har nämligen funnits sedan 1999.
            </seg>
            <seg n="f641ac05">
              Det behövs avlysningsjakt i områden där rovdjursstammarna är
              så täta att problemen för människorna som bor där inte är acceptabla.
              Vi måste också flytta ned besluten om de här insatserna från Naturvårdsverket
              till en lägre nivå.
            </seg>
            <seg n="ef39b463">
              Framför allt, fru talman, måste Socialdemokraterna lära sig att
              ha en dialog med människor därute, därför att de känner sig svikna.
              De är glömda. Det har blivit en klyfta mellan stad och land.
            </seg>
            <seg n="7f07f59f">
              Jag kan konstatera att om det inte vidtas åtgärder inom kort
              kommer det här måhända att gå över styr, och då får Socialdemokraterna
              och regeringen stå där med hela ansvaret.
            </seg>
          </u>
          <note type="speaker" n="00aff92a">
            Anf. 18 RIGMOR STENMARK (c) replik:
          </note>
          <u who="rigmor_stenmark_bd34ff" xml:id="i-345316c471362911-0" n="fbb15754">
            <seg n="cb376f81">
              Fru talman! Från Centerpartiet gläder vi oss åt att även Moderaterna
              har ändrat inställning och kan tänka sig skyddsjakt också utanför
              hägn. Det är väldigt glädjande. Jag förstår att det finns några
              moderater som har drivit på sitt parti, och det är ju så man får
              göra. Nu gäller det att vi gemensamt försöker driva på också de
              andra partierna.
            </seg>
            <seg n="2961c52c">
              Det är precis så att staten nonchalerar landsbygdsbor och även
              jägare när man inte lyssnar på folket. Det rättsintryck som folket
              har ute i landet stämmer ju inte överens med det som Socialdemokraterna
              har bestämt här i riksdagen.
            </seg>
            <seg n="74b7d3d0">
              Nu måste vi verkligen ännu ivrigare och ännu mera försöka få
              med oss de andra politiska partierna. Jag hoppas att Johansson
              är beredd att återigen hjälpa Centerpartiet så att vi får med
              oss Socialdemokraterna, för det är ett absolut måste.
            </seg>
            <seg n="6f909529">
              Jag tillhör ju Uppsalabänken och har sett vådan av denna nonchalans
              i Uppland och även sett den i Värmland.
            </seg>
          </u>
          <note type="speaker" n="e6325cd3">
            Anf. 19 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-2e89226e88e80605-1" n="b968af34">
            <seg n="71942725">
              Fru talman! Jag tackar för Rigmor Stenmarks assistans i att försöka
              uppnå ett mål som de facto kommer att innebära att rovdjursstammarnas
              möjligheter till fortlevnad ökar. Det kan låta märkligt, men så
              är fallet.
            </seg>
            <seg n="e97c9856">
              Jag hoppas att vi partier inom alliansen får tillräckligt med
              stöd för att kunna driva fram den här frågan. Det är uppenbart
              att jordbruksministern snart har haft sex år på sig men fortfarande
              inte presenterat någon förändring av § 28, som är en förordning.
              Den kan alltså ändras varje torsdag när regeringen har sammanträde.
            </seg>
            <seg n="9daf3869">
              Man har inte ens lyckats presentera ett förslag, för det förslag
              som nu är ute på remiss har blivit underkänt av Naturvårdsverket,
              så det torde man knappast gå i mål med. Alltså är vi på ruta 0.
              Här krävs ansvar.
            </seg>
          </u>
          <note type="speaker" n="105849d9">
            Anf. 20 RUNE BERGLUND (s) replik:
          </note>
          <u who="rune_berglund_92d591" xml:id="i-145ff8ddc5414462-0" n="11fb9863">
            <seg n="62317563">
              Fru talman! Den svenska rovdjurspolitiken bygger på internationella
              konventioner som vi har undertecknat. Vi har Bernkonventionen
              och vi har Habitatdirektivet, och dessa har riksdagen ratificerat
              i stor enighet.
            </seg>
            <seg n="172c0f48">
              Den rovdjurspolitik som vi har i dag, och som vi arbetar efter
              nu, är fem år gammal. Innan dess hade vi i princip en utrotningspolitik,
              en utrotningspolitik som gick ut på att vi skulle utrota rovdjuren.
            </seg>
            <seg n="a92ed07f">
              Vi kommer att utvärdera rovdjurspolitiken. Det är lämpligt att
              göra det efter fem år. Vissa saker har fungerat bra, men andra
              saker har inte fungerat bra. Inriktningen måste vara att den ska
              ta hänsyn till den lokala befolkningen.
            </seg>
          </u>
          <note type="speaker" n="b2df1a8e">
            Anf. 21 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-2e89226e88e80605-2" n="b968af34">
            <seg n="5171b8d7">
              Fru talman! Rune Berglund gör sig till tolk för den traditionella
              skölden för att slippa göra någonting, nämligen att vi är bundna
              av internationella konventioner, av Bernkonventionen och Habitatdirektivet.
              Det är inte sant, därför att de ger utrymme för lokal anpassning
              när rovdjuren inkräktar på människors sätt att verka och leva.
              Men återigen struntar Socialdemokraterna i att lyssna på människorna
              därute. De vill inte ens ha en rejäl dialog med dem. Ibland brukar
              man säga: Släpp in fem vargar på Djurgården och låt ett antal
              vita pudlar blir uppätna, så kanske regeringen vaknar. Då är det
              helt plötsligt Sveriges problem därför att det händer i Helsingfors.
            </seg>
            <seg n="a972e14a">
              Den tidigare så kallade utrotningspolitiken tar vi definitivt
              avstånd från. Det som inte har fungerat, Rune Berglund, måste
              man väl ändå åtgärda.
            </seg>
          </u>
          <note type="speaker" n="046b97c5">
            Anf. 22 RUNE BERGLUND (s) replik:
          </note>
          <u who="rune_berglund_92d591" xml:id="i-145ff8ddc5414462-1" n="11fb9863">
            <seg n="86ab740a">
              Fru talman! Nu ska vi ju utvärdera rovdjurspolitiken. En rovdjurspolitik
              som inte accepteras av lokalbefolkningen där rovdjuren finns är
              inte hållbar på lång sikt.
            </seg>
            <seg n="c5a43904">
              Det finns saker att göra. Regionalt har det varit för starka
              koncentrationer.
            </seg>
            <seg n="675324fa">
              Jag förutsätter att den utredning som är på gång kommer att hitta
              ett bra sätt för oss att leva tillsammans med rovdjuren.
            </seg>
          </u>
          <note type="speaker" n="934f8cd3">
            Anf. 23 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-28756337dd0c7d5c-0" n="b968af34" next="i-e6c8862d7051788e-0">
            <seg n="0068d8ed">
              Fru talman! Återigen gör Rune Berglund sig skyldig till att försöka
              krumbukta. Han säger att vi ska utvärdera, men redan har Rune
              Berglund utvärderingen klar, nämligen att det finns för stor koncentration
              på vissa ställen och att det är vissa saker som inte har fungerat.
              Trots detta har regeringen inte ens försökt vidta några åtgärder,
              Rune Berglund. Detta är blott och bart handlingsförlamning, eller
              nonchalans mot de människor som är drabbade. Dessvärre tror jag
              att det är det senare.
            </seg>
            <seg n="e85b582a">
              Anhörigvård
            </seg>
          </u>
          <note n="5b7ff20c">
            Anf. 24 MIA FRANZÉN (fp):
          </note>
          <u who="bengt-anders_johansson_8af42b" xml:id="i-e6c8862d7051788e-0" n="b968af34" prev="i-28756337dd0c7d5c-0">
            <seg n="8d1f3d29">
              Fru talman! Vänner! Julen närmar sig. Det är ju kärlekens och
              familjens stora högtid. Vad passar då bättre än att i dag prata
              om anhörigvårdare?
            </seg>
            <seg n="f1b8a281">
              Jag vill börja med en sång, en omgjord textrad från Mauro Scoccos
              sång Till Dom Ensamma . Den här gången rör det sig om anhörigvårdarna.
            </seg>
            <seg n="46071b05">
              Just nu, i denna stund, gråter en förtvivlad, vanmäktig make
              tyst på toaletten. En mamma söker i denna stund förtvivlat sin
              deprimerade dotter som just har kommit hem med en karta antidepressiva
              tabletter, och hon har varit på akuten tidigare.
            </seg>
            <seg n="4381aa3d">
              Vårdplats efter vårdplats läggs ned över hela Sverige. Det som
              var menat att ge sjuka mer valfrihet och frihet att leva så normalt
              som möjligt har blivit många anhörigvårdares ofrihet. Socialdemokraterna
              hävdar att vi har ett solidariskt trygghetssystem, och vi tror,
              eller har åtminstone trott, att vi ska få hjälp när vi blir sjuka
              eller när någon anhörig drabbas av sjukdom. Men den bluffen vill
              jag nu ta hål på, precis som när jag nu sticker hål i den här
              ballongen.
            </seg>
            <seg n="acef45e7">
              Det är inte sjukvårdspersonalens fel. De gör allt de förmår när
              socialdemokratin sviker. De går på knäna. De har långa sjukskrivningsperioder,
              och flest är långtidssjukskrivna inom vården. Det är lika absurt
              som naturligt. Socialdemokraterna är antingen ovilliga eller oförmögna
              att se till att få fart på Sverige och företagandet. Därför sinar
              kassorna, och valfläsket luktar vidbränt. Men anhörigvårdarna
              då? Ja, de riskerar att glömmas även i valtider.
            </seg>
            <seg n="01f52f00">
              Men jag vill att ni, alla anhörigvårdare, ni som vårdar eller
              har vårdat i hemmen, som på hel- eller deltid bekymrar er över
              någon som står er nära som mår dåligt och som vården i dag inte
              hjälper, visar er. Ta en säkerhetsnål, en vanlig, enkel säkerhetsnål,
              och fäst den på ett synligt ställe, och visa att vi faktiskt är
              många! Kanske vaknar då regeringen Persson. Kanske frågar då någon
              er hur ni har det, och väntar på det verkliga svaret. Kanske får
              även ni ett offentligt ursäkta eller ett ärligt menat förlåt.
              Hur många är ni?
            </seg>
            <seg n="737a1215">
              Gruv- och mineralpolitik
            </seg>
          </u>
          <note type="speaker" n="d605d410">
            Anf. 25 LENNART GUSTAVSSON (v):
          </note>
          <u who="lennart_gustavsson_0428b0" xml:id="i-7bc584d620eb8d99-0" n="9259fec0">
            <seg n="c7ecb471">
              Fru talman! Det blir lätt lite hopp i den här debattformen!
            </seg>
            <seg n="aa25c53e">
              Jag ska nyttja kammarens tid till att prata lite grann om en
              av våra viktiga basnäringar som inte debatteras så ofta, nämligen
              gruvnäringen. Många har under den senaste tiden på olika sätt
              beskrivit en ljus framtid för gruvindustrin i Sverige. Jag delar
              den synen och ser positivt på att debatten omkring möjligheterna
              att skapa en långsiktigt hållbar tillväxt utifrån förekomsten
              av malm och mineral lyfts upp.
            </seg>
            <seg n="221de74b">
              Jag har några reflexioner. Sverige har en unik möjlighet att
              förstärka sin roll som ledande gruvnation. Dessutom finns det
              stora möjligheter att utveckla kunskaps-, tjänste- och miljöteknikföretag
              med direkt koppling till gruvnäringen. För de regioner som tydligt
              berörs är den utvecklingen otroligt viktig om vi ska kunna bredda
              näringslivet i de regionerna.
            </seg>
            <seg n="5fe89a4e">
              Jag är också övertygad om att olika uttalanden i stil med att
              man kanske får lov att tumma på miljökraven för att underlätta
              gruvetableringar är ett direkt hot mot näringen. Naturligtvis
              ska miljöprövningar och annan tillståndsgivning ske så smidigt
              som möjligt, och jag är övertygad om att vi här kan se en positiv
              utveckling.
            </seg>
            <seg n="f4e35f83">
              Det är också viktigt att hela näringen, inklusive de fackliga
              organisationerna, anstränger sig för att förmedla bilden av jobben
              inom gruvsektorn som framtidsjobb. Den gamla bilden måste ersättas
              av bilder som förmedlar det stora teknikinnehållet och den höga
              kunskapsnivån inom den här basindustrin.
            </seg>
            <seg n="3b099df3">
              Det krävs också insatser för att vi på lång sikt ska kunna säkra
              tillgången på kunnig och kompetent personal på alla nivåer. Jag
              tror att vi i Sverige ska skapa utbildningar som i högre grad
              än i dag lockar människor från andra delar av världen. Det finns
              ett antal områden där vi faktiskt ska våga ha ambitionen att vara
              bäst.
            </seg>
            <seg n="5aece0b7">
              Jag tror också att vi måste skapa fler mötesplatser där fler
              än de redan frälsta möts. Alltför ofta möts människor med samma
              kunskap och samma bakgrund. Man är ofta överens om hur viktig
              man är, och man är ofta överens om att det är synd att omgivningen
              inte vet hur viktig man är. Det behövs alltså någon form av folkbildning,
              tycker jag, för att tydliggöra basnäringarnas betydelse och möjligheter,
              och det här måste ske på alla nivåer.
            </seg>
            <seg n="26dfcfc9">
              Vi måste också våga satsa på att förstärka för näringen viktiga
              infrastrukturer. Ett exempel är SGU, Sveriges geologiska undersökning,
              vars verksamhet borde kunna vidgas och utökas.
            </seg>
            <seg n="44e76960">
              Avslutningsvis menar jag att vi ska vara stolta över att omvärldens
              intresse just nu växer för något som under en lång tid har varit
              en självklarhet för oss, en självklarhet som har gjort att vi
              ibland glömmer att diskutera det, nämligen naturtillgången i form
              av malm och mineral kombinerat med den genuina yrkeskunskap som
              under lång tid utvecklats. Dessutom är det ju en bergsäker tillgång
              som inte låter sig omlokaliseras!
            </seg>
            <seg n="1dc06e41">
              Naturreservatsbildning konflikt mellan miljömål och produktionsmål
            </seg>
          </u>
          <note type="speaker" n="0fe43fbf">
            Anf. 26 ULLA LÖFGREN (m):
          </note>
          <u who="ulla_lofgren_239129" xml:id="i-fcc3e050d87725ce-0" n="074e8c43">
            <seg n="751fa521">
              Fru talman! Nu hänger debatten i alla fall ihop lite grann. Jag
              känner mig sammankopplad med både Britta Rådström och Lennart
              Gustavsson i den fråga jag ska tala om, för även den handlar om
              naturresurser och att det faktiskt finns stor optimism, åtminstone
              i mitt län, inför de möjligheter vi har.
            </seg>
            <seg n="880a6f14">
              Den ursprungliga anledningen till att jag anmälde mig till den
              här debatten i dag var faktiskt en artikel i mitt husorgan, Västerbottens-Kuriren,
              med rubriken Fler reservat på gång och ingressen De kommande åren
              blir det en ny jakt på skogsmark att skydda som reservat. Och
              faktiskt, fru talman, är detta den enskilda fråga som jag får
              flest telefonsamtal om som riksdagsledamot.
            </seg>
            <seg n="1f3e48fa">
              Västerbotten är landets näst största län och utgör drygt en åttondel
              av landets totala landareal. En tredjedel av länets yta är av
              riksintresse för naturvård eller friluftsliv, och av de områdena
              är drygt hälften redan naturskyddade. I länet finns det ungefär
              150 naturreservat, som tillsammans har en total yta av närmare
              800 000 hektar, vilket motsvarar 13 % av länets yta.
            </seg>
            <seg n="539f2105">
              Fru talman! Riksdagen antog 1999 miljömålet Levande skogar. I
              enlighet med detta ska ytterligare 40 000 hektar produktiv skogsmark
              ges formellt skydd i Västerbottens län fram till år 2010. Därtill
              ska skogsägare på frivillig väg avsätta 100 000 hektar skogsmark.
              I de frivilliga avsättningarna förväntas skogsägarna avstå upp
              till 5 % av sin areal utan ersättning.
            </seg>
            <seg n="69eef95f">
              Det är framför allt de enskilda skogsägarnas arbete och före
              dem tidigare generationers arbete som gjort marken rik med värdefull
              biologisk mångfald. Vem ska ta över det ansvar och den omtanke
              som en enskild ägare har för sin mark? Det finns få människor
              som förstår att ta hand om miljön på ett bättre sätt än de som
              äger jord. De vet att markens välmående är beroende av kunskap,
              förståelse och omtanke om miljön. Det kan till och med vara så
              att de bönder som har struntat i föreskrivna gallringar och direktiv
              om skogsbruk har skapat naturvärden som de nu får se staten beslagta.
              Deras önskan om mångfald på sina marker kan paradoxalt nog bli
              skälet till att regeringen konfiskerar marken.
            </seg>
            <seg n="cb371c69">
              De 17 600 hektar skogsmark som närmast är aktuella att skyddas
              i Västerbotten har ett samhällsekonomiskt värde på 850 miljoner
              kronor. Den väntas kosta staten ungefär 1 miljard kronor i ersättning
              till skogsägarna och uteblivna skatteintäkter.
            </seg>
            <seg n="85cd91c1">
              Jag vill avsluta med att säga att regeringen bör upphöra med
              fortsatt reservatsbildning så länge resurser för att sköta dagens
              reservat saknas.
            </seg>
            <seg n="d2926f9b">
              Vuxenutbildningen
            </seg>
          </u>
          <note type="speaker" n="3d68cd94">
            Anf. 27 NILS-ERIK SÖDERQVIST (s):
          </note>
          <u who="nils-erik_soderqvist_27b017" xml:id="i-33dd77b1461ed386-0" n="457bfdba">
            <seg n="e8ed66af">
              Fru talman! När vi är mitt inne i den största reformen på vuxenutbildningsområdet
              den största satsningen någonsin som vi gör för vuxnas lärande
              som vi startade 1997 och som vi växlar över från Kunskapslyftet
              till en fortsatt stark satsning på vuxenutbildning för framtiden,
              då säger högern nej. Högern vill inte vara med.
            </seg>
            <seg n="b421be6a">
              Moderata samlingspartiet har gång efter annan, och även nu, sagt
              att man inte vill se något vuxenutbildningsanslag.
            </seg>
            <seg n="48fa1259">
              Folkpartiet vill ta fram yxan och hugga bort drygt hälften av
              det som Moderaterna vill ta bort, det vill säga att man vill ta
              bort över ½ miljard i vuxenutbildningsanslag.
            </seg>
            <seg n="918e3420">
              Vi vet att över en miljon vuxna människor har fått i ryggsäcken
              det som de behöver för att kunna gå vidare i livet. Och vi fortsätter
              med denna satsning. Vi vet att hundratusentals människor i dag
              inte är delaktiga och inte får vara med i samhället. De står utanför
              och vill inget hellre än att få en nystart och komma tillbaka
              till arbetslivet och komma in i samhället igen.
            </seg>
            <seg n="ad50070e">
              Vi vet att dessa människor för att kunna motiveras och få en
              chans också behöver en studiefinansiering som möjliggör det. Därför
              har vi skapat ett rekryteringsstöd för att ge dessa möjligheter.
              Vi har byggt upp möjligheter till uppsökande verksamhet för att
              nå dessa människor. Vi har skapat korttidsstudiestöd och så vidare.
            </seg>
            <seg n="44cde608">
              I fråga om allt detta möter vi en opposition som är kallsinnig
              och som säger nej. Vad är avsikten med det? Vad är era motiv bakom
              detta? Nu har vi haft denna debatt under ett antal år, och man
              förundras över att ni fortfarande står vid sidan av, framför allt
              naturligtvis från högerhåll. När det handlar om att ställa upp
              för ett studiefinansieringsstöd för dessa grupper är det också
              märkligt att de andra partierna som finns på oppositionssidan
              står vid sidan om.
            </seg>
            <seg n="ff08a86d">
              Om ni från högerns sida inte har någon tanke om att detta är
              en solidaritetsfråga och att det är viktigt utifrån ett jämlikhetsmål
              det är kanske den största jämlikhetsreformen borde ni i alla fall
              utifrån talet om hållbar utveckling, om hållbar tillväxt i samhället
              och om att slå vakt om en fortsatt välfärd vara angelägna om att
              vi måste få in dessa människor i samhället igen.
            </seg>
            <seg n="65baf7f2">
              Och ni väljer att stå utanför detta. Det är oerhört märkligt.
            </seg>
            <seg n="12cc2200">
              Det skulle vara roligt att få ett svar på någonting av detta.
            </seg>
          </u>
          <note type="speaker" n="4c9e461e">
            Anf. 28 ULF NILSSON (fp) replik:
          </note>
          <u who="ulf_nilsson_3de2dc" xml:id="i-eb12fb27a515f387-0" n="dd6c4d93">
            <seg n="26f48141">
              Fru talman! Jag är både folkpartist och har varit komvuxlärare
              under många år. Jag har därför en väldigt stark känsla för att
              det är viktigt att ge möjligheter till människor som av olika
              skäl har misslyckats i gymnasiet att komma igen.
            </seg>
            <seg n="e6a5d051">
              Vad jag tycker är nackdelen med Socialdemokraternas politik är
              att de försummar yrkesutbildning. Vi vet att ungdomsarbetslösheten
              är väldigt stor. Därför är det sant att Folkpartiet föreslår att
              man ska lägga mindre pengar på vuxenutbildning i den meningen
              som Nils-Erik Söderqvist talar om. Men å andra sidan föreslår
              vi en ökning med ½ miljard jämfört med regeringens förslag i fråga
              om kvalificerad yrkesutbildning. Jag har nämligen alltmer kommit
              till uppfattningen att det finns väldigt många ungdomar och lite
              äldre över 20 år som har mycket större behov av att få en inriktad
              yrkesutbildning så att de kommer in i arbetslivet i stället för
              att läsa allmänna kurser. Jag tycker att ni försummar yrkesutbildning
              från Socialdemokraternas sida.
            </seg>
          </u>
          <note type="speaker" n="427abc16">
            Anf. 29 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-33dd77b1461ed386-1" n="457bfdba">
            <seg n="3c2cd6c6">
              Fru talman! Det märkliga är att man säger nej till startpunkten,
              det vill säga att skapa förutsättningar för dessa människor att
              komma in i det som Ulf Nilsson talar om sedan. Inte hade de människor
              som nu knackar på dörren och som finns i högskolan och i yrkesutbildningarna
              och som har gått den vägen för att sedan få jobb, hamnat där om
              vi inte hade gett dem förutsättningar att delta i en vuxenutbildningssatsning
              i ett tidigt skede och att i ryggsäcken få de kunskaper som är
              förutsättningen för att kunna ta nästa steg och komma in i en
              yrkesutbildning eller en högskoleutbildning.
            </seg>
            <seg n="d49addc3">
              Det är det synsättet som är så oerhört märkligt. Det är ungefär
              som att ni vill parkera dem utanför. Jag förstår inte det, Ulf
              Nilsson.
            </seg>
          </u>
          <note type="speaker" n="7c38d3d8">
            Anf. 30 ULF NILSSON (fp) replik:
          </note>
          <u who="ulf_nilsson_3de2dc" xml:id="i-eb12fb27a515f387-1" n="dd6c4d93">
            <seg n="7f9851cc">
              Fru talman! Alla andra nordiska länder Danmark, Norge, Finland
              har fungerande lärlingsutbildningar som alternativ till det teoretiska
              gymnasiet. Det är som om Socialdemokraterna är helt fixerade vid
              att alla ska plugga på högskolan.
            </seg>
            <seg n="6a6e7f0a">
              Jag tycker att alla som har intresse och fallenhet ska välkomnas
              till högskolan. Men jag vet att det finns massor av ungdomar som
              mycket hellre skulle vilja komma ut i arbetslivet och få en bra
              förberedelse för det. Varför är ett parti som kallar sig ett arbetarparti
              så negativt till riktig yrkesutbildning och till lärlingsutbildning?
            </seg>
          </u>
          <note type="speaker" n="74826b87">
            Anf. 31 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-33dd77b1461ed386-2" n="457bfdba">
            <seg n="4e29e623">
              Fru talman! Det är inte så. Det är snarare så att vi öppnar upp
              möjligheterna för att kunna göra kombinationer. Vi kallar det
              kombinationsutbildningar. Det handlar om att ge människor möjligheter
              att få det i ryggsäcken som de behöver och som de har missat på
              gymnasienivå och på grundskolenivå för att sedan våga ta steget
              och i en kombinationsutbildning läsa det som de behöver i en yrkesutbildning
              eller varför inte i en högskoleutbildning.
            </seg>
            <seg n="51039177">
              Det är just synsättet att man stänger dessa människor ute som
              är så oerhört märkligt.
            </seg>
          </u>
          <note type="speaker" n="29f6b0cd">
            Anf. 32 MARGARETA PÅLSSON (m) replik:
          </note>
          <u who="margareta_palsson_43b73d" xml:id="i-0dae70aa6853598b-0" n="15ac3401">
            <seg n="d14799fb">
              Fru talman! Det förefaller mig som om Socialdemokraterna står
              för en reparationsskola. Alltfler vuxna ska åtgärdas för vad som
              har missats under den ordinarie skolgången. Vi har ett individuellt
              program på gymnasiet. Det är nu det största i Helsingfors och
              det näst största i övriga landet. Det kostar 1 ½ miljard om året.
              Vi vill tillföra dessa pengar från början. Vi har en grundskola
              som 25 % lämnar utan att ha godkända betyg. 10 % når inte gymnasiekompetens.
              Där ska de stora insatserna sättas in.
            </seg>
            <seg n="2831874e">
              Jag skulle vilja fråga: Varför är ni inte mer intresserade av
              den gruppen och av att förhindra att dessa barn faller utför stupet?
            </seg>
          </u>
          <note type="speaker" n="64488fef">
            Anf. 33 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-33dd77b1461ed386-3" n="457bfdba">
            <seg n="47513c5e">
              Fru talman! Mitt inlägg i dag handlade just om vuxenutbildningen
              och om varför ni från Moderata samlingspartiet ställer er så aviga
              till hela denna satsning och aldrig har velat ha med dessa människor.
              Då får man i stället en debatt om gymnasieutbildningen. Ni har
              säkert chans till en sådan debatt i morgon, antar jag.
            </seg>
            <seg n="0e95f5e5">
              Varför får jag inget svar? Vad är avsikten med att ni säger nej
              till hela vuxenutbildningsanslaget? Ni har sagt det under hela
              resan, ända sedan Kunskapslyftets tid, och ni fortsätter att göra
              det. Vad är avsikten? Det skulle vara väldigt spännande om jag
              kunde få ett svar på det.
            </seg>
          </u>
          <note type="speaker" n="89326ba6">
            Anf. 34 MARGARETA PÅLSSON (m) replik:
          </note>
          <u who="margareta_palsson_43b73d" xml:id="i-0dae70aa6853598b-1" n="15ac3401">
            <seg n="bd988985">
              Fru talman! Vi verkar prata förbi varandra. Vår linje är verkligen
              inte att säga nej till vuxenutbildning. Om talaren hade tittat
              i handlingarna skulle han se att Moderaterna satsar långt mycket
              mer än vänsterkartellen på till exempel KY. Dessutom är vi väldigt
              mycket för en lärlingsutbildning. Det gäller i högsta grad vuxenutbildningarna
              också.
            </seg>
          </u>
          <note type="speaker" n="03ed7591">
            Anf. 35 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-33dd77b1461ed386-4" n="457bfdba">
            <seg n="5a8173d8">
              Fru talman! Det är alldeles uppenbart att man inte vill se gruppen
              av hundratusentals människor som ännu inte har förutsättningarna
              och som i ryggsäcken behöver få det som handlar om att kanske
              fylla på med grundläggande kunskaper innan man kommer till en
              yrkesutbildning. Det är detta som det handlar om.
            </seg>
            <seg n="654e83c6">
              Ni vill ha dem parkerade utanför. För mig kan tanken inte leda
              till annat än att ni vill att de är kvar där därför att de därmed
              finns för kommande låglönejobb utan en chans att komma tillbaka
              till arbetsmarknaden på ett riktigt sätt.
            </seg>
          </u>
          <note type="speaker" n="01741d32">
            Anf. 36 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-e036f4096bdeb404-2" n="b6203420">
            <seg n="6c76406b">
              Fru talman! Eftersom Nils-Erik Söderqvist vägrar förstå vad Margareta
              Pålsson säger vill jag upprepa det. Att den grupp av personer
              som du talar om är så många beror på att Socialdemokraterna vägrar
              att inse vad alla andra inser, nämligen att vi behöver göra något
              åt den allmänpliktiga skolan flumskolan i dag i folkmun. Det är
              detta man behöver göra något åt, och det är detta som de borgerliga
              partierna vill satsa på.
            </seg>
            <seg n="2dc067e1">
              Inget barn ska behöva lämna skolan utan godkända betyg. Om ni
              satsar på det kommer det inte att behövas lika mycket pengar till
              vuxenutbildningen, och de som ändå skulle hoppa av skolan får
              självklart tillgång till vuxenutbildning. Det säger varken Moderaterna,
              Folkpartiet, Centerpartiet eller Kristdemokraterna nej till. Frågan
              är alltså vad det är för problem med att satsa på barn i den allmänpliktiga
              skolan.
            </seg>
          </u>
          <note type="speaker" n="89d46435">
            Anf. 37 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-33dd77b1461ed386-5" n="457bfdba">
            <seg n="fb86c31b">
              Fru talman! Ja, den gruppen finns fortfarande kvar. Det är en
              stor grupp vi talar om. Det är hundratusentals människor som saknar
              kunskaper eller som behöver få nya kunskaper. Dessa människor
              finns också på arbetsmarknaden i den meningen att de riskerar
              att bli arbetslösa därför att arbetsmarknaden förändras. De behöver
              och måste få en chans till kompletterande kunskaper för att i
              ryggsäcken fylla på med vad de behöver för att kunna gå vidare
              till en utvidgad, fördjupad, yrkesinriktning. Men ni säger nej
              och pratar om andra saker.
            </seg>
            <seg n="7e5320df">
              Om ni hela tiden håller på och pratar om det som är ungdomsskolan
              innebär det ju att ni inte vill se den grupp som fortfarande finns
              där. Över en miljon människor har vi redan gett förutsättningarna,
              men fortfarande har vi stora grupper som måste ha den här möjligheten.
              Människor som är 30, 40, 45 år finns där, och de behöver finnas
              kvar i samhället och få en chans till nystart, till fördjupade
              kunskaper, för att vara delaktiga i samhället.
            </seg>
          </u>
          <note type="speaker" n="956218a8">
            Anf. 38 NYAMKO SABUNI (fp) replik:
          </note>
          <u who="nyamko_sabuni_fae1bc" xml:id="i-e036f4096bdeb404-3" n="b6203420">
            <seg n="fffa8399">
              Fru talman! Tyvärr har de här människorna blivit så många med
              er politik att det är omöjligt att inte se dem. Vi ser dem, och
              de kommer att få det stöd som de behöver för att återta den utbildning
              som de en gång missade.
            </seg>
            <seg n="51d71e7c">
              Frågan är alltså: Vad är det som motsäger att i stället satsa
              på barn och ungdomar så att det blir färre vuxna som behöver gå
              tillbaka till utbildning därför att de en gång inte gavs chansen?
            </seg>
          </u>
          <note type="speaker" n="a0cf8059">
            Anf. 39 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-33dd77b1461ed386-6" n="457bfdba">
            <seg n="d42de4e6">
              Fru talman! Runtom i landet kommer man från alla möjliga håll
              i världen till oss det gäller Europa och för den delen också från
              länder utanför och tittar med häpnad på den stora satsning som
              vi har gjort. De konstaterar: Det skulle också vi behöva göra.
              Vi skulle också behöva göra en sådan satsning på vuxenutbildningen
              som ni har gjort.
            </seg>
            <seg n="5805a9fb">
              Det är den största satsning som vi någonsin har gjort, just därför
              att vi är angelägna om att alla människor ska vara delaktiga,
              ska vara med i samhället. Vi kommer inte att klara välfärdsbygget
              om vi parkerar människor utanför samhället.
            </seg>
          </u>
          <note type="speaker" n="318ba374">
            Anf. 40 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-1884212a3f6957ce-0" n="8361ade0">
            <seg n="d903b1f8">
              Fru talman! Låt oss vara konkreta. Enligt Integrationsverkets
              rapport finns det 30 000 akademiker från andra länder som är antingen
              fel sysselsatta eller också totalt arbetslösa. De flesta av de
              här människorna får aldrig tillgång till den utbildning som skulle
              vara en öppning till ett yrke för dem. Samma rapport visar i stället
              att de under femelva terminer fastnar i mycket lågt stående utbildningar.
            </seg>
            <seg n="b6e86d17">
              Det är detta som är svagheten i er vuxenutbildning. Den är odefinierad
              och placerad på nivåer som inte motsvarar arbetslivets och den
              arbetslöses behov. Därför vill vi reformera hela systemet.
            </seg>
          </u>
          <note type="speaker" n="dc5f9961">
            Anf. 41 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-33dd77b1461ed386-7" n="457bfdba">
            <seg n="28fae25f">
              Fru talman! Nej, Ana-Maria Narti, det är inte så. Vi har skapat
              ett oerhört flexibelt system i och med den nya vuxenutbildningen
              just för att möta även den grupp du pratar om.
            </seg>
            <seg n="88adb923">
              Vad jag tagit upp här i dag och som jag tycker är oerhört allvarligt
              och bekymmersamt är att vi har en opposition som inte vill se
              de hundratusentals människor som fortfarande står utanför arbetsmarknaden
              och som behöver få grundläggande kunskaper i ryggsäcken för att
              sedan via en yrkesutbildning våga ta sig in på arbetsmarknaden,
              till ett arbete alltså via en yrkesutbildning och via högskola
              till ett arbete.
            </seg>
            <seg n="cf96c1d1">
              Det är slående i dag att ni inte vill föra den debatten, utan
              ni vill föra andra debatter därför att för er finns inte den här
              gruppen. Detta är oerhört bekymmersamt, tycker jag.
            </seg>
          </u>
          <note type="speaker" n="5bcc14dc">
            Anf. 42 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-1884212a3f6957ce-1" n="8361ade0">
            <seg n="afd4d545">
              Fru talman! Hur förklarar Socialdemokraterna det faktum att vi
              till och med i en högkonjunktur och med denna enorma satsning
              på utbildning som vi är kritiska mot fortfarande har de här siffrorna
              för arbetslösheten? Om er utbildning var så effektiv skulle ju
              väldigt många människor i dag ha fått jobb.
            </seg>
          </u>
          <note type="speaker" n="4deb7d5f">
            Anf. 43 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-6800ef3bc65539f4-0" n="457bfdba" next="i-4d45afd231fe6af8-0">
            <seg n="1e1831eb">
              Fru talman! När vi reser runt och tittar på vad som händer möter
              i alla fall vi en fantastisk upplevelse när vi kommer till en
              högskola eller till yrkesutbildningar eller när vi kommer ut på
              ett arbete och möter människor som har fått chansen. De säger:
              Jag hade aldrig stått här om jag inte hade fått möjlighet till
              just korttidsstudiestöd och möjligheten att få möta de uppsökare
              som kom ut och få komma in i vuxenutbildningen. Utan den möjligheten
              hade jag aldrig orkat eller fått en chans till yrkesutbildning
              och högskola och till det här jobbet.
            </seg>
          </u>
          <note n="db8e90d7">
            Anf. 44 ANDRE VICE TALMANNEN:
          </note>
          <u who="nils-erik_soderqvist_27b017" xml:id="i-4d45afd231fe6af8-0" n="457bfdba" prev="i-6800ef3bc65539f4-0">
            <seg n="ac6a046f">
              Därmed var den allmänna debattimmen avslutad. Jag tackar samtliga
              deltagare.
            </seg>
            <seg n="71ebfaaf">
              Utgiftsområde 10
            </seg>
          </u>
          <note n="cb13254a">
            4 § Justering av protokoll
          </note>
          <note n="df315373">
            Justerades protokollet för den 1 december.
          </note>
          <note n="4ff3f108">
            5 § Hänvisning av ärenden till utskott
          </note>
          <note n="74267483">
            Föredrogs och hänvisades
          </note>
          <note n="7f83a454">
            6 § Förnyad bordläggning
          </note>
          <note n="1e003201">
            Föredrogs och bordlades åter
          </note>
          <note n="cbe151ae">
            7 § Anslag inom socialförsäkringsområdet
          </note>
          <note n="5f3fe9f7">
            Föredrogs
          </note>
          <note type="speaker" n="0b3fa3a6">
            Anf. 45 Förste vice talman PER WESTERBERG (m):
          </note>
          <u who="per_westerberg_1_vice_talman" xml:id="i-e429d1733f4a1409-0" n="bb8f35af">
            <seg n="e5262ca4">
              Fru talman! För utgiftsområde 10 i socialförsäkringsutskottets
              betänkande 1 har vi gjort följande arbetsfördelning. För Moderaternas
              del kommer jag att mer dra principerna och de övergripande tankegångar
              vi har när det gäller sjukförsäkringssystemet och förtidspensionerna.
              Anna Lilliehöök däremot kommer mer att gå in på de enskilda reservationerna.
            </seg>
            <seg n="752ab0af">
              Något är fel i det nuvarande svenska systemet när det till och
              med i en högkonjunktur är nästan en och en halv miljon människor
              i arbetsför ålder som mer eller mindre står utanför arbete en
              vanlig vardag. Man kan tvista om ifall det är var fjärde eller
              var femte svensk som står utanför, men siffran är alldeles för
              hög. Det är oacceptabelt att vi i dag har en takt innebärande
              att upp till 300 personer varje dag förtidspensioneras, samtidigt
              som vi har en situation där vi beträffande förtidspensionerna,
              eller sjukersättningarna det finns många namn i dag börjar komma
              ned i en snittålder på 50 år.
            </seg>
            <seg n="f200e2d6">
              Var och en som arbetar i det svenska samhället i dag betalar
              efter skatt 30 000 kr för sjukförsäkringssystemet, sjukersättningen,
              förtidspensionen, eller vilket system vi nu väljer att jämföra
              med.
            </seg>
            <seg n="5216c21f">
              Anna Hedborg, regeringens särskilda utredare, har konstaterat
              att andelen i arbetskraften som står utanför arbetsmarknaden har
              fördubblats mellan 1970 och 2003. Hon gör själv bedömningen att
              den fördubblingen måste halveras för att vi långsiktigt ska klara
              våra välfärdssystem och klara en bra nivå i sjukförsäkringen,
              sjukersättningen och förtidspensionen.
            </seg>
            <seg n="5883eb6c">
              Det finns även demografiska skäl som inger oro, där en större
              och större andel av den svenska befolkningen uppnår pensionsålder
              och därmed den arbetsföra befolkningen stegvis minskar, samtidigt
              som den yngre generationen tenderar att studera längre och dessutom
              komma in i arbetslivet betydligt senare.
            </seg>
            <seg n="9de6980a">
              Vi är i Sverige kanske sjukast i Europa i dag, om man ska döma
              av statistiken, trots att jag vågar säga att vi har en av de bästa
              arbetsmiljöerna i Europa. Vi kan även se att många av de sjukdomar
              och olika diagnoser som i dag föranleder sjukskrivning men även
              förtidspension, sjukersättning, inte har så väldigt mycket med
              själva arbetslivet att göra.
            </seg>
            <seg n="02eedf2f">
              Vi noterar att det har skett en 40-procentig ökning av sjukskrivningar
              och förtidspensioner sedan vi höjde ersättningsnivåerna 19961997.
              Det beror inte framför allt på att det har blivit fler sjukskrivna
              utan på att sjukskrivningarna har blivit väsentligt längre och
              dessutom att förtidspensionerna, sjukersättningarna, har expanderat
              kraftigt.
            </seg>
            <seg n="676123b8">
              Vi moderater menar naturligtvis att det alltid måste löna sig
              bättre att arbeta än att vara försörjd via försörjningssystem.
              Men vi måste också ta till vara alla de människor som har hamnat
              utanför den ordinarie arbetsmarknaden väsentligt bättre än vad
              som görs i dag.
            </seg>
            <seg n="77f11052">
              Försäkringskassans egna undersökningar visar att mellan 60 och
              70 % av dem som befinner sig i försörjningssystemen själva säger
              att de helt eller delvis har någon form av arbetsförmåga som inte
              tas till vara. Det vägrar vi moderater acceptera. Vi måste hjälpa
              betydligt fler tillbaka till någon form av sysselsättning.
            </seg>
            <seg n="1603d529">
              Vi säger också väldigt tydligt att vi inte kan acceptera den
              stigande åldersdiskrimineringen på arbetsmarknaden, som ställer
              många fullt arbetsföra människor utanför systemen och utanför
              arbetsmarknaden. Det är naturligtvis en avvägning mellan generösa
              system och tydliga motiv till arbete.
            </seg>
            <seg n="5069495b">
              Forskningen visar ganska tydligt att ersättningsnivåerna har
              ett samband med hur många som utnyttjar systemen. Det visar inte
              minst Mårten Palmes arbeten. Även Ingrid Essers samband mellan
              välfärd och arbetsvilja bekräftar indirekt detta system.
            </seg>
            <seg n="b2d26b9d">
              Det finns i dag en fattigdomsfälla för människor som tjänar under
              20 000 kr i månaden, eller som Karolinska Institutets två forskare
              uttryckte det: 90 % av alla kvinnor i vården förlorar på att arbeta
              jämfört med sjukskrivning eller sjukersättning. Då har man tagit
              hänsyn till kollektivavtalens ersättningar, men även kostnaderna
              för att äta i personalmatsalen respektive ta sig till och från
              arbetet.
            </seg>
            <seg n="0e286c65">
              Även Finansdepartementets långtidsutredning markerar att marginalskatten
              på arbete för denna grupp är över 94 %, och att man därmed ges
              väldigt små marginaler för att arbeta i stället för att leva av
              försörjningssystem.
            </seg>
            <seg n="77d6af38">
              Vi menar och har modet att säga att det ska löna sig att arbeta,
              för alla, samtidigt som det måste finnas anständiga nivåer i försörjningssystemen
              och samtidigt som vi gör insatser för att hjälpa dem som har förmåga,
              behov och vilja att arbeta helt eller delvis och som i dag fastnat
              i system.
            </seg>
            <seg n="c0deb2bc">
              Vi markerar också tydligt att vi vägrar att acceptera åldersdiskrimineringen
              i avtalspensionerna. Vi kan inte ha ett system där förmånsbaserade
              pensioner gör det väldigt olönsamt att arbeta jämfört med att
              gå med avtalspension eller förtidspension. Det finns exempel på
              människor som förlorar tiotusentals kronor per månad på att arbeta
              jämfört med att gå i förtida pension trots fortsatt arbetsförmåga.
              Det är inte acceptabelt vare sig för samhället eller för de enskilda
              människorna.
            </seg>
            <seg n="f5e165a2">
              Vi vägrar även att acceptera den mycket kraftiga ökningen av
              antalet förtidspensionärer. Jag säger förtidspension i stället
              för sjukersättning, för jag tror att det är det begreppet vi alla
              tänker på oavsett vad det formellt heter.
            </seg>
            <seg n="24d823e5">
              I dag finns det en tendens att den typiska unga förtidspensionären
              är en ung kvinna med lätta psykiska problem som har jobbat i montering
              med mycket bra arbetsledning. Hon tappar sitt jobb beroende på
              återkommande depressioner eller kommer aldrig in på arbetsmarknaden,
              saknar eller har väldigt låg självkänsla och dåligt självförtroende,
              känner sig inte behövd och kan förtidspensioneras i mycket ung
              ålder.
            </seg>
            <seg n="07e17919">
              Vi ser även en lång rad exempel på enskilda människor som inte
              vill bli förtidspensionerade men ändå blir det, och dessutom att
              väldigt få människor som en gång blivit det återkommer i någon
              form av arbete.
            </seg>
            <seg n="46a25eb1">
              Vi kan inte acceptera en ökning av förtidspensionärerna med 65
              000 nya per år, en nettoökning med kanske 20 000 per år. Skulden
              för framtida utbetalningar ökar med tiotals miljarder per år,
              och om man skulle räkna hela vägen fram till ålderspensionen motsvarar
              det i dag mer än halva statsskulden om man skulle skuldföra den.
            </seg>
            <seg n="aeb5e105">
              Vi noterar att det i dag finns mycket tydliga tecken på att samhället
              överger dem som är långtidssjuka eller förtidspensionerade, inte
              hjälper dem tillbaka till arbete, inte hjälper dem till den rehabilitering
              som de har laglig rätt till och att de i stället går till fulltidsförtidspensionering.
            </seg>
            <seg n="eedd7c7d">
              Vi vet att av dem som inte kommer tillbaka inom tre till sex
              månader kommer 80 % aldrig någonsin tillbaka till arbete. Samtidigt
              vet vi att det finns fullgoda möjligheter att hjälpa en mycket
              stor andel tillbaka till någon form av arbete.
            </seg>
            <seg n="b4a39f9a">
              Det visar bland annat socialkontorets arbete i Skärholmen, där
              71 % av dem som levde på socialbidrag med hjälp av personliga
              coacher var tillbaka i någon form av arbete, helt eller delvis,
              efter 18 månader.
            </seg>
            <seg n="4cefda58">
              Det visar Alexander Parskis stressmottagning på Karolinska Institutet,
              där 86 % en väldigt hög siffra helt eller delvis, mest delvis,
              kom tillbaka till någon form av arbete med rehabiliteringsinsatser
              och möjligheter till stöd.
            </seg>
            <seg n="5cd8857e">
              Vi säger från moderat håll att vi vill sänka skatten på arbete
              med tyngdpunkt på låg- och medelinkomsttagare för att göra det
              lönsammare att arbeta, samtidigt som vi är stramare i bidragen
              efter sex månader. Det är fortfarande en av de högsta nivåerna,
              enligt vårt förslag, i Västeuropa.
            </seg>
            <seg n="d8862d46">
              Vi vägrar att förtidspensionera människor som helt eller delvis
              har arbetsförmåga. De ska ges hjälp för att komma tillbaka till
              någon form av sysselsättning, helt eller delvis, efter egen förmåga.
            </seg>
            <seg n="c4237ec9">
              Vi vill reformera sjukskrivningsprocessen med tidiga insatser,
              kanske med företagsläkare, men självfallet även med möjligheter
              att bekämpa renodlat fusk. Framför allt gäller det att hjälpa
              människor tidigt.
            </seg>
            <seg n="572594c4">
              Vi vill inte lämna någon bakom oss, utan vi vill se till att
              hjälpa människor tillbaka.
            </seg>
            <seg n="f06140ef">
              Det är den politiken, en politik för arbete, som vi moderater
              ställer upp på. Det är arbetslinjen, där det ska löna sig att
              arbeta och där det ska finnas bra ersättningssystem. Men det ska
              alltid löna sig bättre att arbeta än att befinna sig i ersättningssystemen.
            </seg>
          </u>
          <note type="speaker" n="64299f9d">
            Anf. 46 BO KÖNBERG (fp):
          </note>
          <u who="bo_konberg_956905" xml:id="i-64d8f06a50d7a3bd-0" n="cb864554">
            <seg n="258c3654">
              Fru talman! Försäkringar är en av de mest geniala uppfinningar
              som vi människor har gjort. Det här med att kunna sprida riskkostnader
              över en stor grupp människor i stället för att varje enskild som
              drabbas drabbas väldigt hårt och att man kan ha en känsla av trygghet
              under tiden är verkligen ett oerhört bidrag till det mänskliga
              välbefinnandet.
            </seg>
            <seg n="46668783">
              Försäkringar har funnits ganska länge. Sedan kramhandlaren Graunt
              och astronomen Halley på 1660- och 1670-talet gick igenom dödslängder
              och födelselängder har instrumentet förstås förfinats.
            </seg>
            <seg n="b6d10841">
              Fru talman! Jag tänkte i mitt inlägg hålla mig till de mera övergripande
              principerna bakom försäkringar. Linnéa Darell kommer mera konkret
              att gå in på de förslag som finns under den här punkten på dagordningen.
            </seg>
            <seg n="93d8ee16">
              Även om nu försäkringar är så oerhört bra som jag och flera andra
              tycker finns det också problem med dem, precis som med allting
              annat som vi människor sysslar med. Om man är säker på att slippa
              kostnaden för en olycka är det klart att det finns en risk för
              att man slarvar mer och för ett felaktigt beteende. Det finns
              ett bra engelskt uttryck för detta, moral hazard . Det kan lätt
              bli på det viset.
            </seg>
            <seg n="8e2b74c4">
              Ett annat problem handlar om att det kan finnas en ojämn information
              mellan den som blir försäkrad och den som ger försäkringen. Ofta
              vet den som tar försäkringen mer om sin situation om det nu rör
              sig om hälsa eller vad det kan vara än vad försäkringsgivaren
              gör.
            </seg>
            <seg n="aea1a7dc">
              Det finns också en strävan hos många försäkringsbolag att minska
              inslaget av försäkring och riskspridning genom att ha olika avgifter
              för dem som har olika risker. I en del fall får man ingen försäkring
              därför att man anses vara en alldeles för stor risk.
            </seg>
            <seg n="f96bfe29">
              En vidareutveckling av försäkringen som passar på vissa områden
              är det vi talar om i dag, socialförsäkringarna. De sprider risken
              till alla. Informationsproblemet, som jag nämnde nyss, försvinner.
              Men det är klart att risken för slarv och felaktigt beteende kvarstår
              även i en sådan försäkring. Det dyker kanske också upp det som
              man brukar kalla för fripassagerarproblem.
            </seg>
            <seg n="a97bd5ce">
              Alltnog, eftersom vi människor inte är änglar utan har en och
              annan brist behövs det i de flesta försäkringar någon form av
              självrisk. Det behövs en ordentlig kontroll för att se till att
              det verkligen är den skada som har uppstått som det är fråga om.
            </seg>
            <seg n="9b1ff8eb">
              Vi från Folkpartiet saknar en försäkring i det svenska socialförsäkringssystemet
              som vi tycker borde bli en socialförsäkring, och det är då arbetslöshetsförsäkringen.
              Det är lite underligt att det största partiet i vårt land, som
              ju ofta talar om socialförsäkringar i samma glödande termer som
              jag, på den här punkten vill fortsätta att se till att arbetslöshetsförsäkringen
              inte ska vara en socialförsäkring.
            </seg>
            <seg n="479fdc97">
              Vi vill sträva efter att försäkringarna ska vara så sociala och
              så försäkringsmässiga som möjligt. Vi vill minimera skatteinslaget
              i försäkringarna, det som man ibland brukar kalla för skattekilarna.
              Vi vill se socialförsäkringar där de fördelningspolitiska inslagen
              är tydliga. Är det någonting som inte ska handla om försäkring
              utan riktas till vissa grupper bör det finansieras med våra allmänna
              skatter.
            </seg>
            <seg n="6463933f">
              Vi vill ha en mycket mera självständig ställning för försäkringarna
              och se till att de inte blandas ihop med statsbudgeten, vilket
              ju har hänt ett stort antal gånger under senare år. Ibland har
              man tagit in för mycket pengar och låtit de hamna i statsbudgeten
              och ibland har man tagit in för lite och låtit den finansiera
              det hela.
            </seg>
            <seg n="3e3a2788">
              Vi vill att det ska finnas ett mycket tydligt samband mellan
              avgifter eller försäkringspremier och förmåner, att de ska hänga
              ihop. Med dagens system finns två vägar ur detta. Antingen får
              man ta bort avgifterna ovanför förmånstaket eller också får man
              höja taken så att det blir mer större samstämmighet mellan dem.
              Vår linje på den punkten är enkel. Finns det försäkringspremier
              ska det vara försäkrat, är det inte försäkrat ska det inte tas
              ut några försäkringspremier.
            </seg>
            <seg n="306146b3">
              Vi vill också använda de instrument som finns för att tydliggöra
              för medborgarna att det just är försäkringar som det handlar om,
              även om de är obligatoriska. Det talar enligt vår mening för att
              det ska finnas tydliga egenavgifter, försäkringspremier. De ska
              finnas med på varje lönebesked och varje deklaration och kunna
              särskiljas från skatten.
            </seg>
            <seg n="c44f67b9">
              Vi tycker förstås att det är bra med långsiktiga spelregler.
              Pensionsreformen är ju ett sådant exempel och kanske det område
              där det är mest angeläget att ha långsiktiga regler. Men vi tycker
              också att det vore bra med långsiktiga regler för socialförsäkringarna.
            </seg>
            <seg n="7252df0f">
              Det här med entusiasmen för socialförsäkringar är inget nytt
              för oss liberaler. Den första motionen i vår riksdag väcktes 1884
              av den stora socialliberalen Adolf Hedin. Genom åren har vi efter
              ringa förmåga försökt att fullfölja det arbetet.
            </seg>
            <seg n="c3905c39">
              Sedan 1997 har vi tjatat om att det borde ske en översyn av de
              svenska socialförsäkringarna. Det har åtminstone lett till att
              det sedan hösten 2004 finns en förberedande enmansutredning som
              ser på dessa frågor. Vi har kritiserat att det inte omedelbart
              blev en parlamentarisk utredning. Men vi kan konstatera att de
              skrifter som hittills har getts ut från Socialförsäkringsutredningen
              är mycket bra och läsvärda.
            </seg>
            <seg n="20cd0d6a">
              Jag vill citera några rader ur den första skriften där man försöker
              förklara detta med försäkringar för oss och resten av allmänheten:
              Sammanfattningsvis är alltså dagens socialförsäkringar med möjligt
              undantag för pensionssystemet långt ifrån ett aktuariskt ideal
              och försäkringsmässighet. Man kan lugnt säga att det i den skriften
              pläderas för att det ska bli mera försäkringsmässighet.
            </seg>
            <seg n="2ad29c9c">
              Den som arbetar med utredningen är ju en socialdemokratisk före
              detta minister på det här området, och jag har en fråga till Socialdemokraterna
              närmast är det väl Kurt som företräder dem i den här debatten.
              Delar man den uppfattning som Anna Hedborg för fram på ett antal
              ställen i den nu nämnda skriften? Med andra ord: Vill ni att socialförsäkringarna
              ska bli mer självständiga?
            </seg>
            <seg n="a6933eb0">
              Min andra fråga är: Är ni för att det ska bli rakare rör mellan
              försäkringspremier och avgifter?
            </seg>
            <seg n="68bc36bc">
              Fru talman! Vår uppfattning är klar. Den översyn som är begärd
              och som kommer till stånd om vi i bästa fall får en ny regering
              kanske den kan komma till stånd under alla förhållanden, oavsett
              vad som händer i valet bör leda fram till en bred överenskommelse
              som leder till att man förstärker försäkringsinslagen i våra socialförsäkringar.
              Det vore bra för tryggheten i vårt land, och det vore utomordentligt
              bra för möjligheten att finansiera en god välfärdsstat.
            </seg>
          </u>
          <note n="b182f7ab">
            Fru talman! Som ett ringa bidrag till detta yrkar jag bifall
            till reservation nr 1.
          </note>
          <note type="speaker" n="5f5c633e">
            Anf. 47 SVEN BRUS (kd):
          </note>
          <u who="sven_brus_b4c1bc" xml:id="i-fb970894c442b094-0" n="52a221ab">
            <seg n="658dd39c">
              Fru talman! Efter snart tolv socialdemokratiska regeringsår är
              nästan var sjätte svensk sjukskriven eller förtidspensionerad.
              Långt över en miljon människor i arbetsför ålder står utanför
              arbetsmarknaden av olika orsaker.
            </seg>
            <seg n="9d5bd71c">
              Samhällets kostnader har ökat dramatiskt och hotar i själva verket
              stora delar av välfärden. Trots att antalet sjukpenningdagar nu
              sjunker från en skyhög nivå kommer det totala ohälsotalet bara
              att förbättras marginellt mellan 2005 och 2007. Den bedömningen
              står Konjunkturinstitutet för.
            </seg>
            <seg n="008cebcd">
              Enligt Finansdepartementets beräkningar kommer regeringens mål
              om att få ned antalet sjukpenningdagar till 2008 inte att nås.
              Man räknar med att målet kommer att missas med 15 miljoner dagar.
              Det är svårt att hysa tilltro ens hos de närstående till den egna
              politiken.
            </seg>
            <seg n="3a3e7bce">
              Inför den här utvecklingen har den socialdemokratiska regeringen
              stått häpnadsväckande handlingsförlamad. Vi har sett och ser prov
              på en lappa-laga-täppa-till-politik. En övervältring av ansvar
              och kostnader på arbetsgivarna är det mest handlingskraftiga som
              man har åstadkommit.
            </seg>
            <seg n="8c849d26">
              I regeringens föreställningsvärld beror massjukskrivningarna
              på den förment dåliga arbetsmiljön, och både rehabiliterings-
              och kostnadsansvaret ska därför ensidigt läggas på arbetsgivarna.
            </seg>
            <seg n="f4863606">
              En av regeringens kontraproduktiva åtgärder är det så kallade
              medfinansieringsansvaret för arbetsgivarna som har inneburit en
              ytterligare utsortering av personer med funktionshinder och kroniska
              sjukdomar från en redan trång arbetsmarknad.
            </seg>
            <seg n="9e405f7f">
              Fru talman! Mot bakgrund av den utveckling som vi har varit med
              om under de senaste sju åtta åren och med tanke på framtidens
              utmaningar finns det anledning att känna oro över hållbarheten
              i dagens offentliga socialförsäkringssystem. Därför är det viktigt
              att riksdagens partier så snart som möjligt tar ansvar för de
              reformer som kommer att krävas.
            </seg>
            <seg n="b43126eb">
              Naturligtvis krävs ett gediget utredningsarbete i botten. Det
              är beklagligt att detta inte startat ännu på grund av en senfärdig
              regering. Den enmansutredning som har kommit i gång tillför säkert
              en mängd kunskap och underlag, och vi har redan sett en del av
              det som har varit av hög kvalitet. Arbetet bedrivs säkerligen
              seriöst, men det hade med fördel kunnat ske inom ramen för den
              parlamentariska utredning som flera av oss har velat se i arbete
              redan nu. Nu tappar vi tyvärr värdefull tid.
            </seg>
            <seg n="f4ff4b47">
              Vi vet av erfarenhet att reformer av den omfattning som vi talar
              om tar tid att utreda och genomföra. Det nya pensionssystemet
              föregicks ju av fjorton års utredande, varav det intensiva huvudsakliga
              arbetet bedrevs under cirka sex år. Nu får vi hoppas att en ny
              regering med högre ambitionsnivå får i uppdrag av väljarna att
              ta sig an framtidsfrågorna efter valet i september.
            </seg>
            <seg n="f5c2246e">
              Fru talman! Dagens socialförsäkringssystem har ett antal brister.
              De är för det första inte tillräckligt robusta för att skapa den
              ekonomiska trygghet som är viktig i ett välfärdssamhälle. Bristen
              beror både på politiska och demografiska faktorer. Sedan 1990
              alltså för 15 år sedan har över 600 regeländringar gjorts i socialförsäkringssystemen.
              Den demografiska utvecklingen och en mer rörlig arbetsmarknad
              kommer också att ställa helt nya krav på socialförsäkringarna
              i framtiden.
            </seg>
            <seg n="d0e21ad5">
              Socialförsäkringssystemen är för det andra inte översiktliga.
              Det finns ett femtiotal olika ersättningsformer, och de regleras
              i ett tjugotal lagar och administreras av ett tiotal huvudmän.
            </seg>
            <seg n="e8e9a80c">
              Herr talman! För det tredje kan systemens effektivitet och träffsäkerhet
              ifrågasättas. Drygt 350 miljarder kronor omfördelas årligen, men
              systemen omfattar långt ifrån alla människor.
            </seg>
            <seg n="2e4fdc45">
              För det fjärde är kopplingen mellan avgifter och förmåner dålig.
            </seg>
            <seg n="d690bae8">
              För det femte finns det alltför många dåliga incitament inbyggda
              i systemen. Det gör att arbete lönar sig dåligt eller inte alls
              för den enskilde i vissa fall. Även flexibiliteten kan ifrågasättas.
              Vissa av inkomstförsäkringarna kan till exempel bara tas ut som
              hel, halv eller trefjärdedels ersättning.
            </seg>
            <seg n="9985b5be">
              I ett kortare perspektiv menar vi kristdemokrater att socialförsäkringarna
              behöver renodlas och samordnas. Det måste finnas ett bättre samband
              mellan avgifter och förmåner. Det man kallar försäkringsmässighet
              måste upprättas.
            </seg>
            <seg n="6a93ff69">
              I ett längre perspektiv är det önskvärt att hela skatte-, avgifts-
              och transfereringssystemet effektiviseras. Där bör även incitamenten
              för enskilda individer förbättras. Dessa förbättringar tillsammans
              eller var och en för sig skulle kunna stärka den svenska ekonomins
              tillväxtkraft avsevärt. En styrka med sådana reformer är att de
              kan genomföras utan att den offentliga sektorns totala omfördelande
              funktion behöver ändras.
            </seg>
            <seg n="9123bea7">
              Herr talman! Från de här mer översiktliga tankarna om framtiden
              går jag över till dagens bekymmersamma situation. Efter elva socialdemokratiska
              regeringsår är alltså nästan var sjätte svensk sjukskriven eller
              förtidspensionerad. Regeringen gav efter åratal av passivitet
              så småningom ett löfte om att halvera sjukpenningdagarna till
              2008, och tilltron till det målet finns inte ens på det egna Finansdepartementet.
            </seg>
            <seg n="22d6084d">
              I brist på en sammanhållen politik som verkligen skulle minska
              ohälsan återstår bara att tricksa med statistiken, och det har
              vi sett åtskilliga prov på. Medan sjukpenningdagarna visar en
              viss minskning glädjande nog ökar antalet förtidspensionerade
              svenskar dramatiskt. Jag väljer att kalla sjuk- och aktivitetsersättningen
              för förtidspension så vet vi alla vad jag menar.
            </seg>
            <seg n="bb1885ba">
              Även om statsministern i våras sade att han inte vill att människor
              ska leva på förtidspension, undertecknade han samtidigt en skrivelse
              från regeringen till riksdagen som beskriver fördelarna med att
              långtidssjukskrivna får förtidspension. Som ett bärande motiv
              anges att förslaget innebär en utgiftsminskning för staten. Den
              här förmenta utgiftsminskningen ska ställas mot det förhållandet
              att statens intecknade kostnader för förtidspensioner nu är gigantiska
              750 miljarder kronor. Det är ett kostnadsberg som på allvar hotar
              alla kommande välfärdsambitioner för våra barn och barnbarn.
            </seg>
            <seg n="422d298f">
              Herr talman! I dag, eller närmare bestämt den 30 november, för
              en vecka sedan, återfanns 555 280 personer i arbetsför ålder i
              statistikkolumnen för förtidspensionerade 224 734 män och 330
              546 kvinnor. Jag tar de här exakta talen för att vi ska försöka
              se den mängden människor framför oss. Ingen enskild människa ska
              skuldbeläggas för detta. För många har beslutet om förtidspension
              varit det enda rimliga, och man har inrättat livet efter de villkoren.
            </seg>
            <seg n="4b6b2b40">
              Men det som nu händer är en systematisk tvångsöverföring av långtidssjukskrivna
              till förtidspension. Speciellt oroande är det att alltfler unga
              drabbas. Redan i dag är mer än 70 000 förtidspensionärer under
              40 år. Under en tolvmånadersperiod fattas nästan 13 000 nya beslut
              för den gruppen. Den här bilden blir så mycket dystrare när man
              vet att förtidspensionen inte bara sänker personens ersättning
              från 80 % till högst 65 % utan också i princip är permanent fram
              till ålderspensioneringen. Under 2004 var det mindre än 1 % som
              hittade tillbaka till arbetsmarknaden.
            </seg>
            <seg n="176cf041">
              Kön av personer i riskzonen är också skrämmande lång. Över 140
              000 personer är sjukskrivna sedan mer än 180 dagar, och av dem
              är 93 000 sjukskrivna sedan mer än ett år. Så ser rekryteringsunderlaget
              ut till det i princip livslånga utanförskap som förtidspensioneringen
              är.
            </seg>
            <seg n="5e417fcb">
              Vi kristdemokrater vill att alla förtidspensioner ska omprövas.
              Först bör de senaste årens beslut komma i fråga. Vi vill stödja
              de personer som vill och kan gå tillbaka till arbetet genom rätt
              insatser. Det som saknas i alltför många fall är en genomtänkt
              individuell rehabiliteringsplan. I dag erbjuds inte ens var tionde
              långtidssjukskriven en verklig rehabilitering, och det trots att
              statistiken visar att två tredjedelar av dem som rehabiliteras
              kan återgå till arbete helt eller delvis. Rehabilitering lönar
              sig alltså.
            </seg>
            <seg n="a8ff1cf1">
              Det finns ett antal studier som visar att ett aktivt och snabbt
              agerande vid sjukskrivningen och aktiva rehabiliteringsinsatser
              får positiva effekter för individen. Passiviteten är direkt förödande,
              och för varje ytterligare sjukskrivningsdag ökar risken för utanförskap.
            </seg>
            <seg n="2a598cbb">
              Vi kristdemokrater vill stärka det förebyggande arbetet. Vi vill
              införa en samlad friskförsäkring, som vi kallar det, som ersätter
              det uppdelade ansvar som i dag finns hos de fyra offentliga aktörerna.
              Helhetssynen saknas i dag, och alltför många människor bollas
              mellan huvudmännen. Den så kallade Rehabiliteringsutredningen
              under Gerhard Larssons ledning har stått modell för våra förslag
              och ställer den utsatta människan i centrum.
            </seg>
            <seg n="64337cb6">
              Politiken för att minska ohälsan saknar i dag ett övergripande
              samhällsekonomiskt perspektiv. Det finns inga samverkande incitament.
              Därför anser vi kristdemokrater att rehabiliteringsansvaret ska
              flyttas från de nuvarande fyra aktörerna, landstingen, kommunerna,
              Försäkringskassan och arbetsförmedlingen, till en huvudman som
              har ett samordnat ansvar och samlade resurser.
            </seg>
            <seg n="0e727d66">
              Det här är försäkringsgivarens fem uppgifter som alla är lika
              viktiga för individen och också för samhället.
            </seg>
            <seg n="6df9b676">
              För det första ska man arbeta med förebyggande insatser.
            </seg>
            <seg n="ef71e985">
              För det andra ska man beräkna och betala ut ersättning till individen,
              dels för inkomstförlusten, dels i form av andra ersättningar och
              bidrag.
            </seg>
            <seg n="2b64bc3e">
              För det tredje ska man ansvara för rehabiliteringsutredningen.
              En tidigare och grundligare utredning är förutsättningen för en
              lyckad rehabiliteringsprocess.
            </seg>
            <seg n="8b54eb11">
              För det fjärde är uppgiften att aktivt verka för att den sjukskrivna
              individen kan komma tillbaka till sitt tidigare arbete eller,
              om det inte är möjligt, komma tillbaka till annat arbete. För
              den som saknar anställning ska försäkringsgivaren se till att
              arbetsförmågan återupprättas.
            </seg>
            <seg n="80c731e0">
              Den femte uppgiften är att ansvara för uppföljning så att de
              positiva effekterna kan bestå.
            </seg>
            <seg n="415fdb4c">
              Den här fokuseringen på individens behov snarare än samhällets
              sektorisering och revirtänkande är en grundstomme i Kristdemokraternas
              politik för en bättre hälsa för människorna och ett minskat tryck
              på samhällsekonomin. Tiden medger inte att jag närmare utvecklar
              de övriga förslag som vi har i olika reservationer.
            </seg>
            <seg n="b7b38605">
              Herr talman! Jag inledde mitt anförande med att säga något om
              behovet av långsiktigt hållbara socialförsäkringar. Låt mig avsluta
              med några ord om tilltron till själva försäkringen. Det är oerhört
              viktigt. Insikten om det tycks ha växt även hos regeringen. För
              något år sedan ville ingen erkänna att det över huvud taget skulle
              kunna förekomma ett överutnyttjande av sjukförsäkringen. Nu återfinns
              till och med ordet fusk i budgetpropositionen.
            </seg>
            <seg n="a0f1e3ab">
              Självfallet måste vi slå fast att varje utbetalning på felaktiga
              grunder är en stöld från den som behöver stödet bäst. För att
              komma till rätta med problemet krävs mer resurser till Försäkringskassan,
              samkörning av olika register och kännbara straff för bidragsfusk.
              En skärpt attityd går inte ut över de svagaste, som man verkar
              påstå ibland. Att stärka tilliten till sjukförsäkringen och andra
              stöd är i själva verket att slå vakt om de svagaste.
            </seg>
            <seg n="4954d1a7">
              Herr talman! Jag står självklart bakom alla kristdemokratiska
              reservationer i betänkandet, dem vi har själva och dem vi har
              tillsammans med andra partier, men nöjer mig här med att yrka
              bifall till reservation 1.
            </seg>
          </u>
          <note type="speaker" n="118bb812">
            Anf. 48 KALLE LARSSON (v):
          </note>
          <u who="kalle_larsson_517fba" xml:id="i-3dba11b94499b150-0" n="6b8d7f13">
            <seg n="ec6bf1cb">
              Herr talman! I nöden prövas vännen, brukar man ju säga. Och välfärden
              i det här landet låt oss säga som det är har länge varit i nöd.
              Det betyder också att människor inte alltid fått det de har rätt
              till, fått den värdighet de förtjänar. Då kan man lätt se vilka
              det är som är välfärdens vänner och vilka som är dess fiender.
              Den här debatten kommer att visa en del av dessa skiljelinjer.
            </seg>
            <seg n="10833b41">
              Man kan börja med att se till de grundläggande delar som välfärdssamhället
              bygger på: rätten till arbete för alla med värdig ersättning,
              riktig lön, generell välfärd, skatt efter bärkraft, ett socialförsäkringssystem
              som bygger på inkomstbortfallsprincipen och synen på människor
              som aktiva, sociala varelser som vill bidra men möter hinder för
              att göra det.
            </seg>
            <seg n="70aa8489">
              Vi har varit, och vi är fortfarande, kritiska. Den här vackra
              bilden av hur välfärden har varit organiserad har inte alltid
              stämt. I det folkhem som har byggts tidigare har inte alla omfattats
              av välfärden. Det finns de som har bott i källaren i välfärdsbygget,
              inte sett ljuset, inte befunnit sig i den värme som många har
              omfattats av. Det finns också de som har slunkit undan sitt ansvar
              för att bidra. Bredvid folkhemmet byggdes ett och annat slott
              där de mest välbeställda kunde leva sina liv i överflöd.
            </seg>
            <seg n="ae4ebb29">
              Det här perspektivet med folkhem och välfärdsbygge riskerar också
              att skymma en del maktdimensioner som man måste synliggöra och
              lyfta fram. Det gäller förhållandet mellan klasser, som inte bara
              handlar om levnadsvillkor utan också om möjligheten att styra
              sitt eget liv och påverka samhällsutvecklingen. Det gäller också
              förhållandet mellan män och kvinnor. För i det där folkhemmet
              fanns ju ett och annat kök också, där en kvinna emellanåt nej
              just det: systematiskt var den som skötte markservicen.
            </seg>
            <seg n="17b62382">
              Ändå måste man konstatera, såväl ur ett klassperspektiv som när
              det gäller jämställdhet mellan män och kvinnor, att det system
              som vi diskuterar saknar motstycke i världen när det gäller utjämning
              både mellan män och kvinnor och mellan människor med olika levnadsvillkor
              från födseln. Det är viktigt att komma ihåg att det var just arbetarrörelsen,
              och inte minst då den fackliga delen, som ville ha ett välfärdssystem
              för den arbetarklass som aldrig skulle kunna köpa sig privata
              lösningar. Det är grunden till det som har varit uppbyggt.
            </seg>
            <seg n="4ab965d8">
              I dag hotas de här principerna på flera områden. Vi ser en arbetslöshet
              som fortfarande är alltför stor. Vi kan inte blunda för detta
              faktum. Då gör vi oss själva en stor otjänst. En av grunderna
              för detta är de nedskärningar som skedde under 90-talet. Det var
              massavskedanden i offentlig sektor. Det var privatiseringar och
              därmed också alltmer slimmade organisationer där färre människor
              skulle utföra mer arbete, ibland till lägre ersättning. Det här
              får förstås konsekvenser. Det innebär utestängning för den som
              inte för tillfället passar in i den mall som arbetsgivaren, offentlig
              eller privat, har tänkt sig att använda. Det innebär ökade sjukskrivningar.
              Det innebär att människor ställs utanför för att det påstås att
              de inte får plats.
            </seg>
            <seg n="e585ce98">
              Vi ser också alltfler särlösningar där de som har råd får bättre
              välfärd, bättre vård. De kan köpa sig den rätten. Vi ser, och
              såg framför allt för 15 år sedan i den skatteuppgörelse som Folkpartiet
              och Socialdemokraterna då genomförde, förändringar av skattesystemet
              som innebär en underfinansiering. Vi ser fortfarande alltför lite
              progressivitet i skatteskalan. Vi ser hur privata försäkringar
              växer fram. Det är en missfärgning, får man väl säga, av det system
              med försäkringar som Bo Könberg talade så väl för tidigare.
            </seg>
            <seg n="51fff957">
              Vi ser också en jakt på sjukskrivna, på arbetslösa. Människor
              behöver numera inte bara incitament, som det hette för ett tag
              sedan, alltså ekonomiska fördelar på något vis, för att vilja
              vara med och bidra. Nu måste de kontrolleras. Nu måste de jagas.
              Nu måste man verkligen leta upp varenda rackare som gömmer sig
              därute i någon stuga och inte vill bidra. Alltfler börjar också
              se våra gemensamma försäkringar som bidrag. Det är inte bara en
              grundläggande missuppfattning och felsyn, utan det är egentligen
              direkt okunnigt. Det handlar ju om avstått löneutrymme, pengar
              man har arbetat ihop under sin anställning.
            </seg>
            <seg n="a7ad74ae">
              Därför gäller nu försvarskamp. En del ovänner vill ju göra nöden
              större. Vi avvisar därför de sänkta ersättningsnivåer som bland
              annat Moderaterna driver, och det tycks ju som om de får med sig
              sina borgerliga alliansfränder. I vilken takt det blir återstår
              att se i slutändan, men de är inne på just den linjen. Vi avvisar
              fler karensdagar, som både Folkpartiet och Moderaterna enligt
              dagens betänkande vill införa. Vi tror inte att man blir friskare
              bara för att man får lägre ersättning. Vi tror tvärtom, och jag
              ska återkomma till det, att den som kan vara hemma en dag eller
              två slipper risken att bli långtidssjuk. Vi avvisar den privatisering
              av arbetsskadeförsäkringen som borgerliga partier, alliansen,
              här vill genomföra.
            </seg>
            <seg n="cf26936c">
              Vi motsätter oss de borgerligas förslag om en fuskminister. Det
              är ju ganska osannolikt att ett sådant förslag skulle kunna bemötas
              på något seriöst sätt. Jag känner folk som har parkerat fel. Ska
              vi ha en felparkeringsminister också? Jag vet människor alltså
              jag har hört talas om människor, jag känner inga personligen som
              ibland bryter mot trafikreglerna. Ska vi införa en följa-trafikreglerna-minister
              också? Missförstå mig inte: Oegentligheter och felutnyttjande
              måste bekämpas. Så har det alltid varit. Men att göra det till
              någon form av huvudfråga är att begå ett misstag eller att medvetet
              vilja vilseleda den som lyssnar.
            </seg>
            <seg n="80f9ab35">
              Men jag måste säga att även delar av arbetarrörelsen tycks tveka
              i sin vänskap till den generella välfärdens grundläggande principer.
              Därför avvisar vi i dag att socialförsäkringarna ska göras om
              med pensionssystemet som grund, vilket Socialdemokraterna nu har
              börjat utreda. Vi vet nämligen vilka det är som kommer att få
              betala i ett sådant system. Jag står bakom samtliga Vänsterpartiets
              reservationer och yrkar bifall till reservation 2 under punkt
              1.
            </seg>
            <seg n="763cf41b">
              Vi utmanar också fackföreningsrörelsen att åter börja se socialförsäkringssystemen
              som en facklig fråga. Kampen om det avstådda löneutrymmet är inte
              bara en partipolitisk fråga, utan det är också en facklig fråga.
              Den dag fackföreningarna åter börjar inse detta kommer en stark
              allierad, som behövs, att kunna ge sig in i den diskussionen.
            </seg>
            <seg n="8146890f">
              Visst handlar det om försvarskamp. Men vi vill också, och vi
              lyckas i dag på några punkter, flytta fram positionerna. Taket
              i sjukförsäkringen höjs från den 1 juli nästa år. Det är förstås
              ett viktigt steg för att bevara just inkomstbortfallsprincipen.
              Det är värt att notera att Folkpartiet ju talar sig varmt för
              detta men åtminstone inte nu är berett att höja taket. Det blir
              en intressant fortsatt debatt i den frågan.
            </seg>
            <seg n="2e26e3b8">
              Vi har också fått igenom en motion som kräver utvärdering av
              hur den utökade sjuklöneperioden slår mot mindre företag. Det
              finns en allmän missuppfattning i debatten om att Vänstern i allmänhet
              skulle ha något problem med företag. Det har vi inte alls. Vi
              har problem med stora företag som tjänar pengar på människors
              arbete, som flyttar och lägger ned lönsam produktion så fort de
              ökar vinsterna någon annanstans. Men det finns ett problem både
              för de små företagen och för de människor som riskerar utestängning
              från arbetsmarknaden, från anställning i de här företagen, om
              sjuklöneperioden trots garantier ändå innebär att man inte vågar
              anställa. Därför är vi glada att motionen, som ursprungligen väcktes
              av Lennart Beijer, Vänsterpartiet, nu fått ett så genomgripande
              stöd i denna kammare efter en och annan diskussion i utskottet.
            </seg>
            <seg n="b47f1b17">
              Vi vill emellertid göra mer än så. I en reservation föreslår
              vi avskaffande av karensdagen. Vi vet att sjuknärvaron är ett
              minst lika stort problem som sjukfrånvaron. Det handlar om att
              människor av ekonomiska skäl tvingas gå till jobbet trots att
              de egentligen borde stanna hemma. I stället kanske de själva blir
              sjukare och riskerar att också smitta andra. Men det är klart,
              om man har synen att vi måste pressa människorna lite för annars
              skulle de ligga hemma och lata sig och vara sjuka, som det ju
              heter, ja, då vill man förstås bevara karensdagen. Vi delar dock
              inte den uppfattningen.
            </seg>
            <seg n="e028b028">
              I en annan reservation vill vi att ett bättre genusperspektiv
              ska genomsyra rehabiliteringsarbetet. Vi vet att kvinnors och
              mäns arbetsmarknad och arbetsuppgifter ser olika ut, och deras
              möjligheter att komma tillbaka måste också se olika ut. De måste
              individualiseras, som någon nämnde tidigare, med ett könsperspektiv.
            </seg>
            <seg n="a293c85c">
              Vi motsätter oss samordningen inom socialförsäkringsområdet på
              EU-nivå. Det brukar börja med att man för samtal. Sedan kallas
              det öppen samordning. Därefter kommer någon form av övergripande
              regleringar, och så småningom är man inne i ett system där det
              mesta bestäms på överstatlig nivå, långt borta från de människor
              som berörs. Vi har sett det hända på andra områden, och vi har
              varnat för det när det gäller socialförsäkringsområdet. Många
              i kammaren säger att vi överdriver, men vi får väl se var vi i
              slutändan landar.
            </seg>
            <seg n="e4231872">
              Vi vill också göra andra, mer omfattande satsningar. Om utvecklingen
              på allvar ska kunna brytas är det nödvändigt med fler människor
              i arbete. Därför vill vi anställa människor självfallet i privat
              sektor, vi lägger fram sådana förslag, men också i offentlig sektor.
              Varför inte göra en ordentlig satsning? 200 000 nya anställda
              i offentlig sektor vore att ta tag i arbetslöshetsproblematiken.
              Det skulle dessutom göra det möjligt för människor i den offentliga
              sektorn att få en arbetsmiljö som präglas av att man har tid med
              de uppgifter som man är ålagd att utföra.
            </seg>
            <seg n="35e72757">
              För att minska arbetsskador och hets vill vi införa ett mänskligare
              tempo i arbetslivet. Sex timmars arbetsdag vore en utmärkt reform
              som också samhällsekonomiskt skulle vara lönsam.
            </seg>
            <seg n="ebd4bd0e">
              Ja, i nöden prövas vännerna. Det är noterat. De attacker som
              högern riktar mot de gemensamma socialförsäkringarna talar sitt
              tydliga språk. Mot detta ställer vi de grundläggande principer
              som varit giltiga från början och nu måste förstärkas: rätten
              till arbete, en generell välfärd, skatt efter bärkraft, inkomstbortfallsprincipen
              och synen på människor som aktiva sociala varelser som faktiskt
              vill bidra.
            </seg>
          </u>
          <note type="speaker" n="64817df4">
            Anf. 49 Förste vice talman PER WESTERBERG (m) replik:
          </note>
          <u who="per_westerberg_1_vice_talman" xml:id="i-e429d1733f4a1409-1" n="bb8f35af">
            <seg n="4325a3a6">
              Herr talman! Kalle Larsson ingår i en försvarskamp för socialförsäkringssystemen.
              Innebär det att Kalle Larsson är nöjd med nuvarande tingens ordning?
              Det måste väl vara en del av det. Är han nöjd med att, som Anna
              Hedborg uttrycker det, över 20 % i arbetsför ålder står utanför
              arbetsmarknaden? Är han nöjd med att vi har 555 000 förtidspensionerade,
              väldigt många mot sin egen vilja, väldigt många som själva anser
              att de har arbetsförmåga kvar? Vill Kalle Larsson därmed inte
              att det ska löna sig att arbeta, eller tycker han att det ska
              vara rimligt att man tolererar det fusk som kan finnas, och finns,
              i delar av systemet?
            </seg>
            <seg n="2a707cf0">
              För mig är det inte fråga om en försvarskamp utan en reformkamp.
              Jag vägrar att acceptera 555 000 förtidspensionerade när omkring
              60 % av dem anser att de har arbetsförmåga, helt eller delvis.
              Jag vägrar att acceptera att det knappast ska finnas någon marginal
              mellan ersättningssystemen och att arbeta; jag tycker att det
              ska löna sig att arbeta. Och jag vägrar att acceptera att vi fått
              en sådan expansion i frånvaron som vi nu har och att vi lämnar
              så många bakom oss.
            </seg>
            <seg n="7f08d949">
              För mig gäller att det ska löna sig att arbeta. För mig gäller
              att vi ska bry oss om dem som ställs utanför. Därför måste vi
              satsa mycket mer resurser och vilja på rehabinsatser, som vi vet
              ger positiva effekter, och återföra människor, efter egen förmåga,
              helt eller delvis till arbetsmarknaden av sociala skäl för deras
              egen skull, men även för statsmaktens skull. Jag är inte nöjd
              med tingens ordning i dag.
            </seg>
          </u>
          <note type="speaker" n="b197f9b3">
            Anf. 50 KALLE LARSSON (v) replik:
          </note>
          <u who="kalle_larsson_517fba" xml:id="i-3dba11b94499b150-1" n="6b8d7f13">
            <seg n="e3c70e9a">
              Herr talman! Låt mig överraska Per Westerberg. Jag är inte heller
              nöjd med tingens ordning. Låt mig också påminna om att jag mycket
              tydligt sade det i mitt anförande. Det blir ofta så i riksdagsdebatter
              har jag lärt mig att man säger något, och så har en företrädare
              för ett annat parti, med en annan riktning, i förväg förberett
              sig för vad han eller hon ska fråga. Då kan det lätt bli att,
              trots att man gjort en ståndpunkt mycket klar, man får en fråga
              om varför man inte tycker som man ju sade att man tyckte.
            </seg>
            <seg n="430f435e">
              Jag är ganska tydlig med att jag inte alls är nöjd, men för att
              kunna gå vidare och reformera måste man förmå att försvara. Attackerna
              är ju tydliga, och det är Per Westerbergs parti som kliver fram
              i täten för den allians som kommer att attackera våra gemensamma
              försäkringar. För vad är en andra karensdag om inte att sätta
              ytterligare press på den enskilde? Vad är en sänkt ersättningsnivå,
              en ökad skillnad mellan lön och ersättning som Per Westerberg
              uttrycker det, om inte att säga att skälet till att människor
              i dag inte har arbete är att de inte har lust att arbeta eftersom
              de inte har tillräckliga incitament för att göra det.
            </seg>
            <seg n="c29ec611">
              Vi har inte den synen, och därför var jag noga med att peka på
              att vi ser människor som aktiva, viljande deltagare. Det finns
              en skillnad i människosyn mellan mig och Per Westerberg, mellan
              våra politiska riktningar. Men det handlar inte om att vi ingenting
              vill göra. Jag gav ett antal exempel på vad vi faktiskt vill göra.
            </seg>
            <seg n="4bd421a5">
              Vi vill att det ska löna sig att arbeta. Om Per Westerberg är
              genuint intresserad av detta så låt oss då bedriva en politik
              som gör att de fackliga organisationerna kan ta en större del
              av vinstutrymmet. Det lönar sig att arbeta om vinsterna används
              för löner i företag, i form av skatt till den offentliga sektorn
              och därmed till gemensam välfärd inte till människor som är födda
              med guldsked i mun. Vi skiljer oss avsevärt, men inte i fråga
              om huruvida det finns problem eller inte utan i fråga om vilka
              lösningar vi väljer.
            </seg>
          </u>
          <note type="speaker" n="f770064e">
            Anf. 51 Förste vice talman PER WESTERBERG (m) replik:
          </note>
          <u who="per_westerberg_1_vice_talman" xml:id="i-e429d1733f4a1409-2" n="bb8f35af">
            <seg n="9901151d">
              Herr talman! Samtidigt vill Vänsterpartiet höja taket i sjukförsäkringarna,
              har jag förstått, och därmed går de åt andra hållet. Det finns
              väl en direkt motsägelse i den delen. Sedan är jag glad att det
              nu verkar som om Kalle Larsson vill börja överge försvarskampen
              för en reformkamp.
            </seg>
            <seg n="df41f99f">
              Jag måste säga att det är ett misslyckande när en så stor andel
              av den arbetsföra svenska befolkningen står utanför arbetsmarknaden
              och, mer eller mindre frivilligt, finns i försörjningssystem.
              Vi säger stramare bidrag samtidigt som vi sänker skatten för låg-
              och medelsinkomsttagare, för dem som arbetar, med 10 00015 000
              kr per år. Jag tror att det är bra. Jag tror att det också är
              bra att satsa på mer rehabinsatser, att hjälpa en stor del av
              dem som säger att de har arbetsförmåga kvar att, helt eller delvis,
              kunna komma tillbaka till arbetsmarknaden, till de sociala nätverken,
              till självkänslan, till att kunna vara delaktiga i samhällsutvecklingen.
            </seg>
            <seg n="a3366b16">
              Är inte Kalle Larsson missnöjd med förtidspensioneringarna? Är
              han beredd att satsa på våra förslag om ökade rehabinsatser för
              att inte lämna 555 000 förtidspensionärer, som säger att de har
              arbetsförmåga kvar, bakom oss utan i stället ge dem möjligheter
              till deltidsjobb eller heltid om det går att rehabilitera dem
              till det? Är det inte ett misslyckande att endast 0,7 % någonsin
              återkommer i arbete? Det är ett slöseri med mänskliga resurser,
              med sociala resurser och med skatteresurser.
            </seg>
            <seg n="34fb2cfc">
              Vi vill satsa och hjälpa människor tillbaka, men det ska också
              löna sig att arbeta. Det är helt korrekt. Det är bra för moralen.
              Vi är beredda att bekämpa fusk inte för att vi tror att fusket
              är jättelikt, men det är bra för moralen att bekämpa det.
            </seg>
          </u>
          <note type="speaker" n="28fc6144">
            Anf. 52 KALLE LARSSON (v) replik:
          </note>
          <u who="kalle_larsson_517fba" xml:id="i-3dba11b94499b150-2" n="6b8d7f13">
            <seg n="b5823865">
              Herr talman! Det är bra för moralen, säger Per Westerberg, och
              det som är bra för moralen är bra för alla. Jag tycker om moral,
              men jag tycker att den ska användas så att samma mått och verktyg
              gäller för alla. Jag kan inte tänka mig en moral i näringslivet,
              där människor får leva med vilka villkor och förmåner som helst
              bara för att de råkar vara födda med en stor aktieportfölj, och
              en helt annan moral för vanligt folk.
            </seg>
            <seg n="ea2ac155">
              Är jag missnöjd med förtidspensioneringarna? Ja. Jag tror att
              man kan skåda ut över den här kammaren, och även om den vore fullsatt
              skulle man inte finna en enda person som skulle säga: Jag är rätt
              nöjd med att människor förtidspensioneras; jag tycker att det
              är ganska bra. Så är det självfallet inte. Är vi nöjda med de
              insatser som görs så länge människor som inte vill står utanför
              arbetsmarknaden därför att de är sjukskrivna, därför att de är
              arbetslösa? Nej. Är vi därmed beredda att stödja moderat politik?
              Nej, säger jag också på den punkten. Det innebär ju i praktiken
              att situationen på många punkter förvärras för vanliga människor.
            </seg>
            <seg n="b5ffafdf">
              Stramare bidrag, kallar Per Westerberg det. Vi vet vad det betyder.
              Det är mindre pengar i plånboken för den som har oturen att vara
              ställd utanför. Det är mindre pengar över för den person som faktiskt
              har problem med att få en plats på arbetsmarknaden. Det är ännu
              en gång värt att notera att det sägs stramare bidrag. Vi talar
              i dag om socialförsäkringssystem, inte bidragssystem. Vi kan tala
              om bidragssystem också, men det är nog en annan debatt, skulle
              jag vilja hävda. Avstått löneutrymme, pengar man själv har samlat
              ihop, är det vi diskuterar. Och det vore väl ändå ärligt, eftersom
              vi är för höjda tak och vill bevara inkomstbortfallsprincipen,
              om Per Westerberg erkände hur det egentligen var. Per Westerberg
              anser ju att hela det här välfärdsbygget är ett misslyckande.
              Han vill ha ett i grunden annorlunda system.
            </seg>
          </u>
          <note type="speaker" n="7c6fc552">
            Anf. 53 BO KÖNBERG (fp) replik:
          </note>
          <u who="bo_konberg_956905" xml:id="i-64d8f06a50d7a3bd-1" n="cb864554">
            <seg n="1ce872bd">
              Herr talman! Det är inte så ofta som Vänsterpartiet och Folkpartiet
              har samma uppfattning. Möjligen är det ännu mer sällan som Kalle
              Larsson och jag har samma uppfattning. Men när vi i dag talar
              om försäkringar principiellt verkar vi inte ligga så långt ifrån
              varandra.
            </seg>
            <seg n="b40ff3f1">
              Jag har noterat genom åren att Vänsterpartiet med sina företrädare
              i de här debatterna har pläderat för socialförsäkringar och för
              inkomstbortfallsprincipen även under de år när det kanske var
              som mest strid om det. Det bör man kunna notera även från vårt
              håll.
            </seg>
            <seg n="b26230a5">
              Det jag skulle vilja veta lite mer om är den principiella synen
              hos Kalle Larsson. Innebär de här resonemangen att man är emot
              att det tas ut premier där det inte finns något försäkrat? Jag
              har noterat att ni till skillnad från oss nu har ansett att det
              finns utrymme nog ekonomiskt att trots utvecklingen inom sjukförsäkringen
              och förtidspensionen höja taket till tio basbelopp. Där minskar
              ni till skillnad från oss i årets budget det som är oförsäkrat.
              Men det jag är ute efter är mera principen. Tycker Vänsterpartiet
              och Kalle Larsson att man ska ta bort premierna där det inte finns
              något försäkrat eller att man ska se till att man tar bort taken?
              Det vore intressant att få veta. För att göra det ännu mer konkret:
              Vill Vänsterpartiet ta bort premierna ovanför taket i pensionssystemet?
              Vill man ta bort premierna ovanför taket när det gäller den nya
              sjukförsäkringsnivån?
            </seg>
            <seg n="f362d250">
              Sedan nämnde Kalle Larsson i förbifarten att Folkpartiet i den
              här budgeten, i den här debatten, föreslår fler karensdagar. Då
              måste han ha läst fel i handlingarna, tror jag. Vi är inte emot
              karensdagar. Det var jag personligen som i regeringen drog ärendet
              en gång när den nuvarande karensdagen infördes. Vi tror att det
              behövs en självrisk i de försäkringar som finns. Man kan diskutera
              om det ska vara en eller två, men vi har för vår del landat på
              att det nog räcker med en. Det blev en stor skillnad i korttidsfrånvaron
              när den där dagen infördes. Det är bara att läsa forskningsrapporter.
              Det är inte korttidsfrånvaron som har ökat på senare år. Därför
              har vi i våra budgetförslag inte lagt fram något förslag om flera
              karensdagar, men vi är fullt beredda att diskutera det, och vi
              har principiellt försvarat karensdagar. Kalle Larsson läste väl
              fel på den punkten.
            </seg>
            <seg n="05dac821">
              Men framför allt vill jag gärna höra några synpunkter på den
              här principiella frågan: Ska vi ta bort försäkringspremierna?
              Eller ska vi höja alla taken till himlen?
            </seg>
          </u>
          <note type="speaker" n="aa9de2f0">
            Anf. 54 KALLE LARSSON (v) replik:
          </note>
          <u who="kalle_larsson_517fba" xml:id="i-3dba11b94499b150-3" n="6b8d7f13">
            <seg n="6795a784">
              Herr talman! Jag noterar och välkomnar det första som Bo Könberg
              säger. Det är viktigt att kunna upprätthålla politiska allianser
              över andra gränser. Synen på socialförsäkringarna, inkomstbortfallsprincipen,
              är ett sådant exempel. Vi noterar att Folkpartiet, trots att man
              inte nu anser att det finns möjlighet att höja taket, betonar
              att man kanske ändå skulle vilja göra det om pengarna fanns. Nu
              menar vi förstås att de finns. Vi återkommer till det.
            </seg>
            <seg n="307466fb">
              Sedan är jag ganska van vid att kritisera Folkpartiet. Det medger
              jag, och det ligger väl bakom Bo Könbergs åsikt också, att vi
              så sällan är överens. De som vill införa en karensdag till är
              Kristdemokraterna och Moderaterna. Det är riktigt. Har jag sagt
              något annat var det nog bara en slip of the tongue , som man säger,
              min vana trogen att just hitta motsättningar gentemot Folkpartiet.
              Det är i vanliga fall inte så svårt.
            </seg>
            <seg n="d9e2166f">
              Så till den principiella frågan om att ta bort taken eller avgifterna
              ovanför. Principiellt sett har jag inga problem med tankegången
              att ta bort taken. Det upprör förstås en och annan. Ska man verkligen,
              om man tjänar 10 miljoner, kunna vara sjuk och fortfarande få
              en så hög andel av sin inkomst? Ska man fullfölja principen är
              det inte orimligt. Nu finns det nog bekymmer med den tankegången
              i praktiken i ett samhälle med begränsade resurser, för nog skulle
              det kosta ett och annat att helt avskaffa taken i socialförsäkringssystemen.
              Principen tycker jag ändå att man kan bibehålla. Jag kan trots
              allt notera att det är vi Miljöpartiet, Vänsterpartiet och Socialdemokraterna
              som har hittat de pengar som behövs för att den 1 juli nästa år
              faktiskt kunna höja taket. Det är ju vad som görs i verkligheten
              som är det viktigaste.
            </seg>
          </u>
          <note type="speaker" n="b7aafa4e">
            Anf. 55 BO KÖNBERG (fp) replik:
          </note>
          <u who="bo_konberg_956905" xml:id="i-64d8f06a50d7a3bd-2" n="cb864554">
            <seg n="d672ee03">
              Herr talman! Jag noterar att det som Kalle Larsson sade om Folkpartiet
              och karensdagarna var en slip of the tongue . Det händer oss alla.
              Jag bara noterar att det är hedervärt att tala om när så har varit
              fallet, så har vi klarat ut det om inte annat för framtidens protokoll.
            </seg>
            <seg n="973b44fa">
              I princip tycks vi kanske inte vara alltför långt ifrån varandra.
              Det ska, om jag förstod svaret rätt, inte tas ut försäkringspremier
              där det inte finns något försäkrat. För de flesta av oss vore
              det självklart i alla andra sammanhang. Om man brandförsäkrar
              en villa som sedan brinner ned och man i vissa fall får betalt
              bara för de två första våningarna och inte den tredje skulle alla
              tycka att det var jättekonstigt. Det är bara det att den där principen
              inte har fått slå igenom något vidare.
            </seg>
            <seg n="bf010dd3">
              Det jag ville invitera Kalle Larsson till har väl mera att göra
              med utgångspunkten att han själv och hans parti är för ett mera
              progressivt skattesystem. Det är fullt legitimt; det kan man vara.
              Vi är inte det, men man kan vara det. Det handlar om att se till
              att den progressiviteten tas ut just i skattesystemet och inte
              i socialförsäkringarna. Man vill ju öka legitimiteten för försäkringarna.
              Det är ju en uppgift som förenar ett antal här i salen. Vi har
              en reservation från borgerligt håll där det talas tydligt om det
              här med socialförsäkringar. Anna Hedborgs utredning vill ha mera
              försäkringsmässighet etcetera. Skulle vi kunna få genomslag för
              det vore det väl alldeles utmärkt.
            </seg>
            <seg n="00d8e487">
              Men tills vidare, herr talman, nöjer jag mig med att notera att
              man åtminstone från Kalle Larssons sida och möjligen från hans
              partis sida tycker att det inte ska tas ut avgifter där det inte
              finns förmåner.
            </seg>
          </u>
          <note type="speaker" n="415e54ed">
            Anf. 56 KALLE LARSSON (v) replik:
          </note>
          <u who="kalle_larsson_517fba" xml:id="i-3dba11b94499b150-4" n="6b8d7f13">
            <seg n="9b906a26">
              Herr talman! Så öppnar han ändå en liten fallucka i sin debatteknik.
              Det jag har sagt är att jag tycker att man kan diskutera att höja
              taken, som vi nu gör. Man kan principiellt diskutera borttagande
              av taken. Men jag har inte sagt att man, om man inte tar bort
              taken, ska ta bort avgifterna ovanför tak. Det är en annan uppfattning.
            </seg>
            <seg n="860b602b">
              I den bästa av alla världar kan man alltid diskutera hur systemen
              borde se ut, men just nu är det ett faktum att det sker en omfördelning
              också inom systemet. Man tar ut avgifter på de högsta inkomsterna
              och de används trots allt för att människor ska kunna få den ersättning
              de har rätt till under tak. Tar man bort det utan att samtidigt
              göra andra förändringar får man problem. Det är en del av de här
              systemens uppbyggnad också, att man faktiskt gör en omfördelning
              mellan dem som har och dem som inte har.
            </seg>
            <seg n="09b913af">
              Den här falluckan kliver jag över, men jag är ändå glad åt att
              vi är överens om så pass mycket som vi är. Det är värdefullt,
              som jag sade, att kunna konstatera det ibland.
            </seg>
          </u>
          <note type="speaker" n="6b72b8d7">
            Anf. 57 SVEN BRUS (kd) replik:
          </note>
          <u who="sven_brus_b4c1bc" xml:id="i-fb970894c442b094-1" n="52a221ab">
            <seg n="26b17a24">
              Herr talman! Jag tror för min och Kristdemokraternas del inte
              att något statsråd i en ny regering ska tituleras fuskminister.
              Men jag tror att det är oerhört viktigt att någonstans fokusera
              ansvaret för tilltron till försäkringssystemen.
            </seg>
            <seg n="5700df64">
              Nu målar Kalle Larsson upp bilden av ett polissamhälle där bidragspoliserna
              synar människor i sömmarna och närmast kränker den personliga
              integriteten, men samtidigt hör jag Kalle Larsson ändå bekänna
              sig till något slags moralprincip. Han tycker att ordet moral
              är ett positivt ord. Då skulle jag vilja fråga: Är inte tilltron
              till försäkringssystemen, till socialförsäkringarna, en oerhört
              viktig fråga i ett välfärdssamhälle? Om nu människor, vilket vi
              tyvärr kanske måste befara i den bästa av världar, kan tänkas
              överutnyttja och missbruka de socialförsäkringssystem vi har,
              vilka tror Kalle Larsson att det är som drabbas av det missbruket?
              Ja, det är statskassan, kanske man kan säga. Men i grunden är
              det de som behöver de här insatserna och de här ersättningarna.
            </seg>
            <seg n="55cc50f6">
              Med tanke på den kostnadsexplosion vi har haft, det utrymme som
              finns i statsbudgeten och det hot som den skenande sjukförsäkringskostnaden
              är för hela välfärden skulle jag vilja påstå att varje överutnyttjad
              krona stjäls från dem som i själva verket behöver stödet. Tror
              inte Kalle Larsson att tilltron till försäkringssystemen trots
              allt är en viktig fråga att lyfta?
            </seg>
          </u>
          <note type="speaker" n="3b332d10">
            Anf. 58 KALLE LARSSON (v) replik:
          </note>
          <u who="kalle_larsson_517fba" xml:id="i-3dba11b94499b150-5" n="6b8d7f13">
            <seg n="818035f3">
              Herr talman! Sven Brus talar om skenande sjukförsäkringskostnader.
              Såvitt jag vet går ohälsotalet långsamt, alltför långsamt, ned
              något. Det sker en omfördelning mellan olika delar av systemen
              som man kan diskutera om den i alla delar är riktig. Att tala
              om skenande sjukförsäkringskostnader antyder att kostnaderna skulle
              springa i väg uppåt himlen. Det har de gjort under en tid. Men
              ohälsotalet sjunker faktiskt, även om det är knappt just nu.
            </seg>
            <seg n="f470e93a">
              Jag sade inte polissamhälle. Jag tyckte att det var att gå lite
              långt. Därmed accepterar jag inte heller att Sven Brus sätter
              den etiketten på min utsaga. Den gamla arbetarmoralen i meningen
              Gör din plikt, kräv din rätt är alldeles utmärkt. Men dels måste
              den gälla för alla i ett samhälle, dels måste båda delarna av
              den utsagan gälla.
            </seg>
            <seg n="e1ed2c41">
              Man måste både göra sin plikt och kräva sin rätt. Det som just
              nu är vindkantringen i debatten är att så många talar om: Gör
              din plikt. Dessutom är det riktat bara till den som är ställd
              utanför, vanligtvis utan egen förskyllan. Var är: Kräv din rätt?
              Kräv rätten till arbete. Kräv rätten till anställning. Kräv rätten
              till fackliga rättigheter, arbetsmiljö som duger och till att
              dina insatser faktiskt tas på allvar och utnyttjas. Den sidan
              talar den borgerliga alliansen väldigt lite om. Det är ganska
              rimligt, eftersom man har så få lösningar på det området.
            </seg>
            <seg n="fca5767b">
              Varför inte, när vi ändå är inne på området, kräva att arbetsgivare
              som anställer svart arbetskraft slutar med detta? Kom med dramatiska
              insatser på det området. Det är ett problem för den enskilde som
              stängs ute från arbetsmarknaden att själv göra enorma insatser
              för att förändra situationen. Många försöker. Men när det går
              över tio arbetslösa på varje anställning som utlyses har man förstås
              problem. De måste lösas strukturellt och inte genom att den enskilde
              drabbas av moralpredikan.
            </seg>
          </u>
          <note type="speaker" n="bb8e3865">
            Anf. 59 SVEN BRUS (kd) replik:
          </note>
          <u who="sven_brus_b4c1bc" xml:id="i-fb970894c442b094-2" n="52a221ab">
            <seg n="bcc84c08">
              Herr talman! Skenande kostnader eller inte, men på sju åtta år
              har kostnaderna för ohälsan ökat från 57 miljarder till 113 miljarder.
              Om inte det är skenande kostnader vet jag inte vad det begreppet
              skulle stå för. Nu tror inte ens Finansdepartementet på att halveringen
              till år 2008 kommer att lyckas. Visst är det skenande kostnader,
              och visst är det så att de i grunden hotar hela välfärden och
              framför allt drabbar dem som verkligen behöver samhällets insatser.
            </seg>
            <seg n="402660a5">
              Jag skulle vilja fråga Kalle Larsson lite grann om försäkringsmässigheten.
              Menar Kalle Larsson att sjukförsäkringarna och socialförsäkringarna
              ändå ska ha ett mått av försäkringsmässighet och om det då också
              rimligen bör finnas någon självrisk? Ska det vara någon skillnad
              mellan att arbeta och att uppbära ersättningar?
            </seg>
            <seg n="de27bbab">
              Nu går Kalle Larsson hårt åt oss kristdemokrater när det gäller
              både ersättningsnivåer och karensdagar. Kan det inte ligga en
              poäng i att lägga tyngdpunkten i skattepolitiken som vi har gjort?
              Det handlar om att sänka skatten för människor med låga inkomster
              och medelinkomster och att låta oss som har arbete och försörjning
              vara med och betala för dem som någon gång drabbas och får behov
              av dessa ersättningar.
            </seg>
          </u>
          <note type="speaker" n="74b3dbbd">
            Anf. 60 KALLE LARSSON (v) replik:
          </note>
          <u who="kalle_larsson_517fba" xml:id="i-3dba11b94499b150-6" n="6b8d7f13">
            <seg n="7c2809dc">
              Herr talman! Jag missade en sak. Det är bara att erkänna det.
              Jag skulle ha frågat Sven Brus om diskussionen om en fuskminister
              och om man också skulle ha en parkera-fel-minister eller en följ-trafikreglerna-minister.
              Nu har Sven Brus dessvärre ingen chans att svara på det. Vi kanske
              kan ta den debatten i annat sammanhang.
            </seg>
            <seg n="213c583c">
              Vi har som jag nämnde tidigare inga som helst bekymmer med att
              oegentligheter beivras. Det ska göras. Det är en kränkning av
              systemet att en enskild tar ut ersättning som han inte har rätt
              till. Men då måste man också erbjuda vägar in på arbetsmarknaden
              för alla dem som har en arbetsförmåga och vill vara med och delta,
              och det är många.
            </seg>
            <seg n="1ab23a2e">
              Ska det finnas någon självrisk över huvud taget? Vi har inte
              lagt fram förslag om en hundraprocentig ersättningsnivå, till
              exempel. Det är värt att notera att det inte är på dagordningen
              att föreslå sådana saker.
            </seg>
            <seg n="896fdbfb">
              Det är lite förrädiskt att säga att man ska sänka skatten för
              dem med låga inkomster och medelinkomster. Det som vanligtvis
              händer är att i kronor räknat är det ändå höginkomsttagarna som
              får de största skattelättnaderna med de borgerliga förslagen.
            </seg>
            <seg n="099c43ed">
              Dessutom minskar det offentligas möjligheter att agera om skatteintäkterna
              minskar. Det är verkligen värt att notera, inte minst ur ett jämställdhetsperspektiv,
              att transfereringssystemen vi har i Sverige utjämnar skillnaderna.
            </seg>
            <seg n="42c799fa">
              Ta till exempel skillnaderna mellan män och kvinnor. Om vi ser
              på faktorinkomsten före skatter och transfereringar tjänar kvinnor
              65 % av vad män gör i dag. Men ser man hur det ser ut efter transfereringarna
              är den skillnaden fortfarande alldeles för stor men mycket mindre.
              Då tjänar kvinnor 78 % av vad män tjänar.
            </seg>
            <seg n="5e96650a">
              Vid skatteuttaget sker en omfördelning. Män betalar mer skatt
              än kvinnor. I transfereringarna sker en annan utjämning. Där får
              kvinnor mer än vad män får. Den utjämningen vill vi inte avskaffa.
              Vi vill tvärtom stärka den.
            </seg>
          </u>
          <note type="speaker" n="8ab23875">
            Anf. 61 BIRGITTA CARLSSON (c):
          </note>
          <u who="birgitta_carlsson_996489" xml:id="i-0e29b6d9d92670cf-0" n="d9c93007">
            <seg n="3a7f57c9">
              Herr talman! Jag börjar mitt anförande med att yrka bifall till
              reservationerna nr 1 och 9. Jag står givetvis bakom alla reservationer
              där Centerpartiet finns med, men för tids vinnande yrkar jag bara
              bifall till dessa två.
            </seg>
            <seg n="fe128477">
              Sedan år 1997 har sjukfrånvaron i vårt land ökat dramatiskt och
              framstår i dag som ett av de verkligt stora hindren för Sveriges
              ekonomiska utveckling. Nu har visserligen sjukfrånvaron minskat
              något lite. Men problemet med hundratusentals förtidspensionärer
              får vi leva med. Jag har i tidigare debatter kritiserat regeringen
              för att genom Operation sopa sjukskrivningarna under mattan frisera
              siffrorna och genom denna manöver minska antalet sjukskrivna personer.
            </seg>
            <seg n="036645a3">
              Jag tror inte att det går en hel vecka utan att jag träffar personer
              som varit långtidssjukskrivna och som mot sin vilja slussats över
              i sjuk- och aktivitetsförsäkringen, alltså blivit förtidspensionerade.
              De berättar hur de själva anser att de har arbetsförmåga kvar.
              Men kanske deras gamla arbetsplats inte längre var så lämplig.
              Det som är allra mest slående när man möter dessa personer är
              att de sällan eller aldrig fått hjälp med rehabilitering eller
              hjälp med att byta arbete.
            </seg>
            <seg n="96b10d0e">
              All statistik visar att av personer som varit passivt sjukskrivna
              för länge är det bara några få procent som kommer tillbaka i arbete.
              Trots denna kunskap händer det alldeles för lite. Det är bara
              en liten minoritet som får hjälp. Självklart finns det personer
              med en sjukdomssituation där förtidspension är den bästa åtgärden,
              men inte så ofta som i dag.
            </seg>
            <seg n="aee30a59">
              Herr talman! Vi måste få en bättre rehabilitering. Det är viktigt
              att alla får en snabb hantering av sitt ärende oavsett sjukdomsbild.
              Det är viktigt med snabba koordinerade insatser. Tiden är dyrbar.
              Det är mycket angeläget med en snabb hantering av varje ärende
              med snabba insatser så att människor inte slås ut som i dag. Det
              är också viktigt att det finns en uppföljningsplan redan efter
              fyra veckor.
            </seg>
            <seg n="0c91c548">
              Det behövs ett nytt sätt att arbeta där varje individ får en
              kontaktperson som fungerar som rehablots. Denna rehablots ska
              koordinera alla insatser kring individen. Bristen på koordinering
              och sammanhållet ansvar är det stora problemet inom alla trygghetssystemen.
            </seg>
            <seg n="0605c603">
              I stället för att belöna den personal som förtidspensionerar
              personer borde man kanske belöna dem som lyckas hjälpa människor
              tillbaka i arbete.
            </seg>
            <seg n="98a6e5c4">
              Herr talman! Centerpartiet har under flera år drivit frågan om
              finansiell samordning. Tyvärr kan vi konstatera att det system
              som regeringen har satt i sjön inte fungerar på ett tillfredsställande
              sätt. Regelverket är alldeles för snävt, och kravet på att alla
              fyra aktörerna både Försäkringskassan, arbetsförmedlingen, socialtjänsten
              och landstinget måste vara med anser vi som djupt olyckligt. Det
              räcker med att en av aktörerna inte anser att man har möjlighet
              att medverka så blir det ingen samverkan alls. Centerpartiet anser
              att det måste vara möjligt att göra om passiva bidrag till aktiva
              åtgärder även om inte alla aktörer är med. Det är viktigt med
              mycket större flexibilitet på detta område, där aktörerna får
              större frihet och större makt att använda de ekonomiska resurserna
              på ett effektivare sätt.
            </seg>
            <seg n="edb28c12">
              Herr talman! Men det är också dags för större strukturreformer.
              Hedborgs enpartiutredning tänker inte särskilt nytt, utan det
              verkar mer som om det är hårdare tag och högre ersättning som
              ska gälla. Efter ett regeringsskifte nästa år måste en verklig
              parlamentarisk utredning tillsättas som vågar se både problemen
              och möjligheterna utan skygglappar. Centerpartiet vill att utredningen
              undersöker möjligheten att skapa en samlad arbetslivsförsäkring.
              Det ska vara en samlad arbetslivsförsäkring både för arbetslöshet
              och sjukdom och en försäkring med gemensamma lokala arbetslivskontor
              i stället för dagens skadliga och ineffektiva uppdelning mellan
              försäkringskassor och arbetsförmedlingar. Detta skulle motverka
              den rundgång som många personer nu hamnar i.
            </seg>
            <seg n="a6e9f5f5">
              Med dagens system går man ofta från sjukskrivning till arbetslöshet
              och vidare till sjukskrivning och slutar så småningom som förtidspensionerad.
              I dag är det alldeles för många personer som hamnar i fel system
              och genom detta får fel hjälp i stället för rätt åtgärder och
              det stöd som de skulle behöva för att komma tillbaka i arbete.
            </seg>
            <seg n="4e9c7b52">
              Herr talman! Det är viktigt att alla människor garanteras ekonomisk
              grundtrygghet. Alla människor måste kunna lita på trygghetssystemen
              men också samtidigt kunna påverka sin egen livssituation. Riskerna
              i trygghetssystemen måste spridas så att alla människor kan delta
              på lika villkor. Dessutom måste det inom systemet ske en rimlig
              omfördelning mellan individer men också över livet. Inkomstbortfallsförsäkringar
              är inte det enda sättet att skapa en trygghet för förvärvsarbetande
              vid sjukdom eller arbetslöshet.
            </seg>
            <seg n="42dd8566">
              Inom ramen för en översyn bör såväl grundtrygghetslösningar som
              former för välfärdssparande som möjliga inslag i en arbetslivsförsäkring
              prövas.
            </seg>
            <seg n="d998955d">
              Både rättvisa och effektivitet talar för införandet av en samordnad
              arbetslivsförsäkring, där sjukförsäkring, arbetsskadeförsäkring
              och arbetslöshetsförsäkring ingår och där ersättningsnivåerna
              harmoniseras och myndighetsstrukturen slås ihop. Då blir det människorna
              som hamnar i centrum för insatserna inte insatserna som hamnar
              i centrum för människorna.
            </seg>
            <seg n="3e736af5">
              Herr talman! Nu ska jag kommentera några av våra reservationer.
              Reservation nr 9 handlar om medfinansieringen. Vi vet i dag att
              en majoritet av sjukfallen inte är relaterade till arbetsplatsen.
              Det innebär att arbetsgivaren endast i liten omfattning kan påverka
              sjukskrivningarna. Medfinansieringsansvaret innebär i stället
              alltför stora kostnadsrisker för enskilda företag och gör det
              dyrare för företagen att anställa. För arbetsgivare innebär medfinansieringsansvaret
              ökade kostnader både i form av produktionsbortfall och kostnader
              under sjuklöneperioden. Dessutom leder det till ökad selektering
              på arbetsmarknaden, som drabbar personer med sjukhistorik och
              funktionshinder.
            </seg>
            <seg n="09d0a116">
              Arbetsgivarna är mycket försiktiga när de ska anställa ny personal
              för att inte riskera att drabbas av ökade kostnader genom för
              mycket sjukskrivningar. Personer som har vissa kroniska besvär
              och genom det bedöms vara sjukskrivna ofta har svårare att få
              ett arbete med dagens system. Medfinansieringen medför också inlåsningseffekter
              som inte är önskvärda. Därför vill vi i Centerpartiet att den
              ska upphöra redan från den 1 januari nästa år.
            </seg>
            <seg n="677cc271">
              Herr talman! Jag vill nämna en kategori människor som missgynnas
              av dagens sjukförsäkringssystem. Det är egenföretagarna. Trygghetssystemen
              som de är utformade i dag diskriminerar småföretagare. En egenföretagare
              har fasta kostnader vid sjukdom och föräldraledighet. Samtidigt
              som företaget tillfälligt är stängt, med bortfall av inkomster,
              riskerar man ett mer långsiktigt inkomstbortfall genom att kunderna
              söker sig till andra företag. Egenföretagaren får också lägre
              tillfällig föräldrapenning än anställda. Därför anser Centerpartiet
              att samma villkor ska gälla för företagare som för anställda.
            </seg>
            <seg n="486884cb">
              En annan grupp i vårt samhälle som inte får del av trygghetssystemen
              på ett tillfredsställande sätt är våra studenter. Eftersom regeringen
              anser att grundstrukturerna för de olika socialförsäkringssystemen
              ska ligga fast finns det inget som talar för att studenterna verkligen
              kommer att få del av trygghetssystemen. Centerpartiet vill därför
              att regeringen tillsätter en ny studiesocial utredning som är
              parlamentariskt sammansatt och där det är viktigt att studenterna
              verkligen får ett stort inflytande. Studenter har, som alla andra,
              behov av ett tryggt och säkert trygghetssystem som inte missgynnar
              dem.
            </seg>
            <seg n="f01b7f60">
              Vi har också en reservation som handlar om kvinnoperspektivet.
              Vi är medvetna om att kvinnor står för mer än 60 % av den samlade
              sjukfrånvaron. Det förhållandet har sannolikt en nära koppling
              till den ojämlikhet som finns mellan kvinnor och män både i arbetslivet
              och hemlivet. Kvinnor är överrepresenterade i yrken inte minst
              i den offentliga sektorn, där arbetstagarna upplever att de har
              liten kontroll eller liten möjlighet att påverka sin arbetstid
              och arbetssituation. Fler kvinnor arbetar med ansträngande uppgifter
              dagligen, både fysiskt och psykiskt. Kunskapen är sämre om prevention,
              rehabilitering och behandling just av kvinnors ohälsa. Analyser
              av och forskning om hälsoutveckling har ofta begränsats till specifika
              kvinnosjukdomar och psykiska problem. Folkhälsoarbetet måste därför
              vidgas för att belysa just kvinnors situation i andra perspektiv.
            </seg>
            <seg n="75ed1ab5">
              Herr talman! I vårt budgetförslag, som redan har röstats ned
              av majoriteten här i riksdagen, visar vi hur man ska kunna minska
              kostnaderna genom att övergå från passivt stöd till aktiva insatser
              bland annat i form av en rehabiliteringsgaranti. En rehabiliteringsplan
              ska utarbetas efter fyra veckor, och den försäkrade ska få tillgång
              till en rehabiliteringslots. Om garantin inte uppfylls bör den
              sjukskrivna ha möjlighet att få kostnadstäckning från Försäkringskassan
              för relevanta rehabiliteringstjänster från privata aktörer.
            </seg>
            <seg n="aed570b8">
              Det räcker inte att lappa och laga ett fallfärdigt system. Priset
              är alltför högt i form av de tiotusentals människor som slås ut
              från arbetsmarknaden varje år utan att få rehabilitering eller
              hjälp att hitta ett nytt jobb. Priset är också alldeles för högt
              för samhällsekonomin när vi betalar hundratals miljarder i passiva
              bidrag och när vi betalar premier till en försäkringskassepersonal
              som skriver över människor från sjukskrivning till förtidspension
              i stället för att ge dem hjälp. Detta görs i ett läge när vi måste
              få mer resurser över för att förbättra vården och omsorgen.
            </seg>
            <seg n="f6c0d97b">
              Jag betvivlar att den nuvarande regeringen och riksdagsmajoriteten
              har kraften och modet att våga tänka nytt. Jag betvivlar att de
              vågar och har kraften att se människorna i stället för att bara
              fokusera på hur systemen ska kunna bevaras. Nej, det behövs en
              ny regering som inte bara lappar och lagar utan som vågar se verkligheten
              sådan som den är, som vågar se människan och som vågar göra något
              åt dagens misslyckanden.
            </seg>
          </u>
          <note type="speaker" n="6cd4a752">
            Anf. 62 MONA JÖNSSON (mp):
          </note>
          <u who="mona_jonsson_19b8be" xml:id="i-cf50b407c3f880b1-0" n="7c21613c">
            <seg n="3cfc21d1">
              Herr talman! Att drabbas av sjukdom är inte något man önskar
              sig. Trots detta drabbas vi alla förr eller senare. Om man är
              sjuk under en längre tid går man till läkare för att bli undersökt
              och eventuellt få ett sjukintyg. Efter det lämnar man in intyget
              till Försäkringskassan och en kopia till arbetsgivaren. Försäkringskassan
              har därefter att ta ställning till om personen är berättigad till
              sjukpenning eller inte. I flera fall under senare tid har personer
              som i god tro blivit sjukskrivna av läkare och därmed stannat
              hemma på grund av sjukdom inte fått rätt till sjukpenning från
              Försäkringskassan och ställts utan försörjning. Det kan handla
              om att intyget från läkaren brister i information om arbetsförmågan.
              Försäkringskassan har beslutat att om ett intyg är oklart ska
              den sjukskrivne informeras inom tre dagar. Man talar då om att
              det inte är säkert att personen i fråga får ersättning från Försäkringskassan.
            </seg>
            <seg n="36df9916">
              Det är väl bra att personen får detta besked inom tre dagar,
              men vad händer rent konkret? Den sjukskrivne är hemma från jobbet
              på grund av sjukdom, godkänd av läkare. Om hon går till jobbet
              vilket hon egentligen inte kan eftersom hon är sjuk får hon ingen
              sjukpenning på grund av att hon arbetat. Här inträffar ett moment
              22 ingen sjukpenning och ingen lön. Det finns enligt min mening
              fler tokigheter. Om arbetsgivaren inte i tid lämnar in information
              om att en person är sjukskriven får den sjukskrivne inte ersättning
              i tid.
            </seg>
            <seg n="f28ac8d3">
              Det kan bli ännu värre. Den som har blivit utan utbetalningar
              från Försäkringskassan måste kanske till och med gå till kommunens
              socialtjänst för att få hjälp med pengar till mat och hyra. Vad
              händer då? Jo, eftersom det har blivit svårare att få försörjningsstöd
              det är så socialbidraget kallas numera ska det göras en grundlig
              utredning. Utredningen går ut på att om du exempelvis har bil
              eller bostadsrätt måste du först sälja dem för att få hjälp. Förr
              kunde man gå till socialbyrån och få ett tillfälligt lån om man
              hade råkat ut för något extraordinärt, men det är stopp för det
              nu.
            </seg>
            <seg n="08c08ad1">
              Herr talman! Jag anser att det jag har berättat om är rena rama
              byråkratiska härdsmältan. Jag undrar om en redan utsatt person,
              exempelvis en ensamstående lågavlönad mamma som drabbats av utmattningssyndrom,
              inte ska ha möjlighet att komma tillbaka snabbt i arbete precis
              som alla andra. Att utsättas för ekonomisk stress och oro för
              att kanske bli vräkt eller för att inte ha mat till sina barn
              botar ingen. Den som har ett läkarintyg om sjukskrivning ska inte
              behöva oroa sig för sin försörjning på grund av saker som man
              själv inte kan rå för. Det måste vara möjligt att få ut sina pengar
              tills det har kommit klart besked. Då finns det en rimlig chans
              att fundera över hur man ska gå vidare och lösa framtiden för
              sig.
            </seg>
            <seg n="f82b55d7">
              Vi i Miljöpartiet har länge drivit att vi behöver enklare och
              mera lättförståeliga system som ser till hela människans situation.
              Vi anser att sjukförsäkringen, föräldraförsäkringen och arbetslöshetsförsäkringen
              i grunden borde vara ett och samma system. Människor ska inte
              behöva hamna mellan Försäkringskassans och arbetsmarknadsmyndigheternas
              stolar. Vår tanke är att detta gemensamma system också tar över
              ansvaret för kommunernas försörjningsstöd det som tidigare kallades
              socialbidrag och som nu är ett rent försörjningsstöd. Det är för
              många som hamnar utanför våra trygghetssystem i dag.
            </seg>
            <seg n="bb2fc7cd">
              Det hanteringssätt som jag har beskrivit skulle ger mer tid för
              alla dem som arbetar inom myndigheterna att guida personer som
              behöver hjälp och stöd rätt. Dessutom kan de finnas under samma
              tak lokalt ute i kommunerna. De som behöver hjälp går till ett
              ställe och har en handläggare. De som sedan behöver mera specialinriktad
              hjälp slussas vidare till de personer inom organisationen som
              är bäst lämpade eller kanske rentav vidare till sjukvården. Det
              kallar vi för ett brukarvänligt system.
            </seg>
            <seg n="ee01fd5c">
              Herr talman! Många som har varit långtidssjukskrivna eller som
              har aktivitets- eller sjukersättning på deltid har svårt att komma
              tillbaka till egenförsörjning. En svårighet är de intervall som
              finns i dag med 25-, 50- eller 75-procentiga ersättningar. Flera
              långtidssjukskrivna kvinnor som jag har talat med säger att de
              inte vågar ta så stora steg som intervallerna innebär. Om man
              exempelvis går från 50 % arbete till 60 % för att se om man klarar
              en längre arbetsdag, mister man ersättning för 75 %. Vi i Miljöpartiet
              anser att människor ska ges större möjlighet att komma tillbaka
              till egenförsörjning. Det kan bland annat ske genom att införa
              en sjukpenning eller aktivitetsersättning med större flexibilitet
              kanske steg som omfattar 510 % i taget. Om man har varit borta
              länge behöver man bygga upp sitt självförtroende, och det gör
              man inte om förutsättningarna rycks undan.
            </seg>
            <seg n="cc8ff42a">
              En annan förutsättning för att komma tillbaka till egenförsörjning
              är att bli tagen på allvar när man beskriver att man inte mår
              bra. Några personer som har det extra besvärligt är elöverkänsliga.
              Medan forskare träter om vad som är rätt eller fel drabbas den
              enskilda människan. Miljöpartiet anser att om inte samhället ser
              att det finns problem kan aldrig det specifika problemet lösas.
              Det går inte heller att lösa de elöverkänsligas sjukskrivningsproblem
              genom att de ges en massa konstiga diagnoser och dessutom bedöms
              olika av olika försäkringskassor.
            </seg>
            <seg n="50938e32">
              Herr talman! I förra veckan lade Försäkringskassan och Centrala
              studiestödsnämnden fram förslag om att kombinera sjukskrivning
              med studier på deltid. Vi välkomnar detta, och vi vill gå vidare
              med att också ge personer med hel aktivitets- eller sjukersättning
              möjlighet att studera på deltid. I samarbetet med regeringen har
              vi drivit frågan om just dessa möjligheter, och i ett särskilt
              yttrande i dagens betänkande utvecklar vi vikten av studier för
              att kunna försörja sig själv. Vi väntar nu på ett första beslut
              i riksdagen som gör det formellt möjligt.
            </seg>
            <seg n="b780fa1b">
              Ytterligare en framgång i samarbetet med regeringen och Vänsterpartiet
              är att Försäkringskassan ska utbilda all personal i genuskunskap.
              Förhoppningsvis ska vi framgent slippa se hur kvinnor och män
              behandlas olika vid bedömning av sjukskrivning och vid beslut
              om rehabilitering. Försäkringskassan ska senast den 15 maj nästa
              år redovisa vad man har gjort och hur man har fått in genuskunskapen
              i det löpande arbetet.
            </seg>
            <seg n="c6854a07">
              Vi har i morgonens nyhetssändningar hört om en alltför restriktiv
              försäkringsläkare på Försäkringskassan. Vi vet inte hur många
              fler det finns, och därför skulle vi i Miljöpartiet vilja se att
              det finns någonstans att ringa eller en ombudsman att vända sig
              till om man som sjukskriven anser sig behöva råd och stöd. Ofta
              får vi höra att det går att överklaga i en civilrättslig process,
              men det kan bli dyrt och uppfattas dessutom som krångligt. Det
              finns två callcenter för arbetsgivare att ringa. De infördes i
              samband med systemet med medfinansieringen. Vi tycker att det
              borde finnas för vanliga enskilda människor.
            </seg>
          </u>
          <note n="1f5aa99b">
            Inför beslutet i dag yrkar jag bifall till reservation 32 under
            punkt 31.
          </note>
          <note type="speaker" n="b538ed18">
            Anf. 63 KURT KVARNSTRÖM (s):
          </note>
          <u who="kurt_kvarnstrom_d16d28" xml:id="i-acb4c40e8cbfd3d2-0" n="342b892f" next="i-7279f24c70c9258d-0">
            <seg n="a705af53">
              Herr talman! En segelbåt, människor i en eka, en ensligt belägen
              ö och flera misslyckade försök att ta sig i land på ön. Scenen
              är hämtad ur Tage Danielssons film Att angöra en brygga . När
              man försöker komma i land passerar man en båtshake, en gummibåt,
              medvurst och lite annat.
            </seg>
            <seg n="e050eeb5">
              Jag vill bygga mitt anförande på denna brygga, bilden av bryggan
              och hur en sjukförsäkring inte ska fungera. Det ska inte vara
              en brygga som är svår att angöra och inte heller svår att kasta
              loss från.
            </seg>
            <seg n="35a7a038">
              Sjukförsäkringen ska fungera som en bro tillbaka till arbetslivet.
              Vi vet att om vi angriper orsakerna bakom sjukskrivningarna, om
              vi breddar bron, om stödjande åtgärder sätts in mot ohälsan, gör
              det skillnad. Sedan regeringen satte upp målet om att halvera
              ohälsan till 2008 har betydande insatser gjorts. Halva perioden
              har gått, och sjukfallen minskar i antal och är kortare i längd.
              Antalet sjukpenningdagar har minskat med nästan 30 % jämfört med
              2002. Glädjande är också att sjukfrånvaron har minskat för både
              män och kvinnor. Jag är alldeles övertygad om att insatserna har
              haft stor betydelse.
            </seg>
            <seg n="df4066fa">
              Under 2004 och 2005 skapades en ny sammanhållen statlig myndighet
              för socialförsäkringsadministration, Försäkringskassan. Förnyelsen
              av den arbetslivsinriktade rehabiliteringen och finansiell samordning
              av rehabiliteringsinsatser inrättades den 1 januari 2004. Regler
              som anger vid vilken tidpunkt Försäkringskassan senast ska kalla
              den försäkrade till avstämningsmöte har införts. Därutöver har
              de ekonomiska drivkrafterna stärkts för arbetsgivaren genom det
              så kallade medfinansieringsansvaret. Det ska stimulera arbetsgivarna
              till att delta i arbetet med att få tillbaka den sjukskrivne i
              arbete. Därutöver tillkommer de tidigare åtgärderna grundade på
              regeringens 11-punktsprogram om ohälsan, exempelvis att läkarna
              numera får utbildning i försäkringsmedicin och att deltidssjukskrivning
              används oftare.
            </seg>
            <seg n="ea576ac3">
              Även om åtgärderna hittills visar goda resultat har vi inte satt
              punkt för det här arbetet. Alla problem inom sjukförsäkringsområdet
              är inte lösta. Det krävs fortsatta kraftfulla insatser. Därför
              vill vi gå vidare.
            </seg>
            <seg n="5aaca8b4">
              Herr talman! Höstens budget är ytterligare ett steg i riktning
              mot en ökad trygghet och rättvisa. Den 1 juli 2006 höjs taket
              i sjukförsäkringen. Att fler verkligen får 80 % av sin inkomst
              när de är sjuka är viktigt och stärker legitimiteten i våra trygghetssystem.
              Jag som socialdemokrat vill ha en välfärd som omfattar alla och
              som alla vill bidra till. Detta bidrar till en solidarisk omfördelning
              mellan rik och fattig, mellan frisk och sjuk, mellan män och kvinnor
              och mellan unga och gamla. Detta ger också bäst skydd för de mest
              utsatta.
            </seg>
            <seg n="d73ff6ee">
              Utgångspunkten för den översyn som pågår av socialförsäkringar
              är att det även i framtiden ska vara generella system, obligatoriska,
              bygga på inkomstbortfallsprincipen och att ingen hälsoprövning
              ska göras vid inträdet. Särskilt fokus läggs på arbetslinjen och
              frågor som har sin grund i ohälsa. Vår välfärd står inför stora
              och viktiga utmaningar framöver. Det är en allt äldre befolkning
              och samtidigt en minskande andel förvärvsarbetande.
            </seg>
          </u>
          <note n="aaadd4c0">
            Herr talman! Innan jag fortsätter yrkar jag bifall till förslaget
            i betänkandet och avslag på samtliga reservationer.
          </note>
          <u who="kurt_kvarnstrom_d16d28" xml:id="i-7279f24c70c9258d-0" n="342b892f" prev="i-acb4c40e8cbfd3d2-0">
            <seg n="f785b1d6">
              En trygg försäkring är en viktig grund. Ingen ska behöva hamna
              mellan stolarna, mellan myndigheterna eller mellan insatserna.
              Här återkommer jag till bron. Bron ska byggas genom samverkan.
              Försäkringskassan och Ams ska ges i uppdrag att göra aktiva insatser
              för dem som har varit sjukskrivna under en lång tid men även för
              dem som har tidsbegränsade sjukaktivitetsersättningar. Syftet
              är att gå igenom alla långa sjukfall och se om det går att rehabilitera,
              om rehabiliteringen är en väg eller om någon annan åtgärd behövs
              för att återföra de försäkrade i arbete.
            </seg>
            <seg n="4e9de0d0">
              Tanken är att börja med ett par pilotprojekt som sedan ska ligga
              till grund för insatser till långtidssjukskrivna i hela landet.
              Ingen ska behöva vänta länge på den ersättning som man har rätt
              till. Här erfar utskottet att man jobbar efter regeln att om det
              är oklart i ett sjukförsäkringsärende ska den enskilde få ett
              besked inom tre dagar. Det är också viktigt att de som har rätt
              till ersättning får den utbetald inom 30 dagar.
            </seg>
            <seg n="a3c72cf9">
              En handlingsplan ska upprättas mellan Ams och Försäkringskassan
              när det gäller sjukskrivna arbetslösa som ska få hjälp från rätt
              myndighet. Tryggheten omfattar inte bara ersättning utan även
              hur man blir hjälpt i sjukskrivningsprocessen.
            </seg>
            <seg n="023959f1">
              Regeringen har påpekat att åtgärder för att den sjukskrivne ska
              komma tillbaka till arbetet ofta kommer för sent. Samtalen måste
              inledas tidigt och redan på arbetsplatsen. Arbetsplatsen är mycket
              central för att nå ett bra resultat. Här har arbetsgivarna en
              skyldighet att genomföra en rehabiliteringsutredning inom åtta
              veckor. Det är numera obligatoriskt. Försäkringskassan har ålagts
              att senast två veckor efter det att en rehabiliteringsutredning
              kommit in se till att en plan upprättas alternativt att Försäkringskassan
              kallar till ett avstämningsmöte. Vi vet att samordnade rehabiliteringsinsatser
              i stor utsträckning resulterar i en ökad arbetsförmåga.
            </seg>
            <seg n="28693695">
              Vad gäller rehabiliteringen har en särskild utredare i uppdrag
              att se över arbetsgivarens rehabiliteringsansvar. Utredaren ska
              även utreda när det är aktuellt för Försäkringskassan att gå in
              och köpa eventuella arbetslivsinriktade rehabiliteringstjänster.
              Värt att notera är att det i dag finns en möjlighet att inom ramen
              för finansiell samordning köpa rehabiliteringstjänster för enskilda
              personer.
            </seg>
            <seg n="3f29b293">
              Betydelsen av samverkan för att rehabilitering ska bli av understryker
              vikten av att genomföra avstämningsmötena. Det finns ett stort
              värde i det personliga möte där Försäkringskassan, arbetsgivaren,
              arbetsförmedlingen, läkaren och fackliga företrädare samlas med
              individen i centrum för att hjälpa henne eller honom.
            </seg>
            <seg n="ebe4eb05">
              Vi ser därför mycket positivt på ambitionen att nu rejält öka
              antalet avstämningsmöten. Vad gäller samverkan i ohälsoarbetet
              har Försäkringskassan en viktig roll att spela för att medverka
              till att detta förstärks. Finansiell samordning är en betydelsefull
              åtgärd för en lyckad lokal och regional samverkan mellan Försäkringskassan,
              landstingen, arbetsförmedlingen och kommunerna. Sedan 2004, när
              den finansiella samordningen sattes i sjön, har det bildats 32
              samordningsförbund, och flera är på väg att bildas. Vi ser positivt
              på att utvecklingen av den finansiella samordningen kan fortsätta.
            </seg>
            <seg n="cd55a0e3">
              Med årets budget går vi vidare och förstärker drivkrafterna för
              landstingen att vara med i det här viktiga arbetet att minska
              sjukfrånvaron. Satsningen omfattar under den närmaste treårsperioden
              1 miljard kronor årligen.
            </seg>
            <seg n="c3b1b89f">
              Herr talman! Det höga ohälsotalet bland kvinnor är ett bekymmer.
              Vi har sett det under en längre tid. Här krävs det fortsatta insatser.
              Därför är det, precis som regeringen framhåller, en poäng med
              att särskilt uppmärksamma kvinnornas sjukskrivning för att kunna
              angripa orsakerna. Tillämpningen av sjukförsäkringen måste vara
              oberoende av om den försäkrade är man eller kvinna. Försäkringskassan
              ska återkomma till regeringen med en plan för hur det arbetet
              ska integrera könsperspektivet vid tillämpningen av sjukförsäkringarna.
            </seg>
            <seg n="3bab89eb">
              Vi har visat med aktiva insatser att det är möjligt att minska
              ohälsan utan att tumma på människors trygghet. Vi har klarat av
              att minska sjukfrånvaron utan att skära ned ersättningsnivåerna.
              Ingen ska behöva gå på lina utan skyddsnät. Det handlar om trygghet
              när det händer saker i livet och när livet går in i en ny fas,
              exempelvis att man blir sjuk, bildar familj, mister jobbet eller
              går i pension. Med trygghet vågar vi också ta steget ut på linan.
            </seg>
            <seg n="ca25dc02">
              Herr talman! Moderaterna föreslår sänkt ersättning för förtidspensionärerna,
              från 64 till 60 %. Dessutom vill Moderaterna den moderata högeralliansen,
              skulle jag kunna påstå bara ge 80 % av antagandeinkomsten som
              grund för pension i stället för som i dag hela inkomsten. Det
              är ett förslag, tycker vi, i strid med den pensionsuppgörelse
              som vi har. Det är vi kritiska till. Varför straffa människor
              som har svåra sjukdomar eller funktionshinder med sämre pensionsvillkor?
              Hur kan skuldbeläggande av långtidssjuka, funktionshindrade och
              förtidspensionerade människor med bestående sjukdomar leda till
              fler arbetstillfällen?
            </seg>
            <seg n="0ece5264">
              Jag ser inte bron jag ser bara ett rev.
            </seg>
            <seg n="c8547c9e">
              Den moderata högeralliansen föreslår också en lägre ersättning
              när det gäller den historiska sjukpenninggrundande inkomsten.
              Den sjukpenninggrundande inkomsten ska utgöra de senaste tolv
              månadernas inkomst, och det påverkar såväl ersättning i föräldraförsäkring
              som ersättning i sjukförsäkring. Det slår dubbelt så hårt på äldre
              och sjuka genom att deras utgifter samtidigt ökar på grund av
              höjda avgifter för läkemedel och sjukvård. Ni vill också införa
              ytterligare en karensdag.
            </seg>
            <seg n="9b98db7b">
              Stödjande åtgärder för att få människor tillbaka till arbetslivet
              lyser med sin frånvaro. Det blir förtidspensionerade och sjuka
              som får betala notan för att ni ska sänka skatterna för dem som
              arbetar och är friska. Jag tycker att det är en djupt orättvis
              politik som drabbar dem som inte har förmånen att jämt få vara
              friska.
            </seg>
            <seg n="5b36e706">
              Jag ser inte bron, jag ser bara rev.
            </seg>
            <seg n="229baba4">
              I stället för att skapa elaka rev för människor att fastna i
              låt oss bygga broar med goda allmänna försäkringar så att människor
              kan gå vidare.
            </seg>
          </u>
          <note type="speaker" n="0de34d0a">
            Anf. 64 SVEN BRUS (kd) replik:
          </note>
          <u who="sven_brus_b4c1bc" xml:id="i-fb970894c442b094-3" n="52a221ab">
            <seg n="3998f1e1">
              Herr talman! Kurt Kvarnström säger i sitt anförande att medfinansieringen
              ska stimulera arbetsgivarna att få tillbaka de anställda till
              arbetet.
            </seg>
            <seg n="8ec7b144">
              Jag undrar vilken syn Kurt Kvarnström har på småföretagaren till
              exempel som har två eller tre anställda som ju allesammans är
              nyckelpersoner i verksamheten och har väsentliga roller att spela.
              Vad är det för arbetsgivare som inte ser de anställda som en tillgång
              på arbetsplatsen utan som behöver stimuleras att få dem att komma
              till arbetet?
            </seg>
            <seg n="7625f309">
              Det här är den grundsyn som ligger bakom medfinansieringen och
              som Kurt Kvarnström nu uttrycker på det sättet. Det är väldigt
              avslöjande egentligen.
            </seg>
            <seg n="e03a4995">
              Den effekt som medfinansieringen får är att småföretagaren hamnar
              i ett väldigt svårt läge varje gång någon är borta från arbetet.
              Han behöver sannerligen ingen stimulans för att få dem tillbaka
              till arbetet. Om någon av de anställda skulle sluta sin anställning
              och han eller hon behöver söka en ny medarbetare kommer man att
              fundera väldigt noga över hur den personens hälsoprofil ser ut
              och om det möjligen finns något funktionshinder. Det stänger arbetsmarknaden
              för människor som är svaga och utsatta.
            </seg>
            <seg n="a248a902">
              Jag skulle vilja uppmana Kurt Kvarnström att ge de småföretagare
              som möjligen har tid att se på den här debatten i dag en förklaring.
              Vilken stimulans är det som de förväntas behöva för att få sina
              anställda tillbaka till arbetet?
            </seg>
          </u>
          <note type="speaker" n="2ea1b747">
            Anf. 65 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-0" n="342b892f">
            <seg n="e0c55014">
              Herr talman! Till Sven Brus vill jag säga att jag tror att vi
              alla kan vara rätt så överens om att arbetsplatsen är väldigt
              central för att vi ska ha framgång i rehabiliteringsfrågorna.
              I Svens inlägg möter jag ingenting av de förebyggande frågorna,
              ingenting av arbetsplatsens förutsättningar. Grunden för att människor
              inte finns på jobbet ligger ofta i att man inte hittar en form,
              att man inte kan anpassa människor som maskiner ute på verkstäderna
              utan att arbetsförhållandena är för besvärliga. Det saknar jag
              i Svens inledningsfas.
            </seg>
            <seg n="48ea0b20">
              Jag har mött väldigt många företag som vittnar om att det faktiskt
              har blivit en bra ekonomisk förutsättning också, att man på ett
              annat sätt tar sig an de här frågorna i dag. Det tror jag har
              varit väldigt viktigt för den förändring vi ser nu. Vi ser redan
              nu på den här korta tiden att de beräknade kostnaderna för företagen
              för medfinansieringen förefaller att bli en halv miljard kronor
              mindre under det första året mot de beräkningar som är gjorda.
              Vi måste se arbetslivets förutsättningar som grundorsak för att
              komma vidare med det här.
            </seg>
            <seg n="105e7a88">
              Jag skulle vilja ställa en fråga tillbaka till Sven Brus. Sven
              Brus hade en väldigt lång uppräkning över alla de statistiska
              uppgifter som fanns och svartmålade bilden väldigt tydligt. Varför
              tar inte Sven Brus till sig den information vi fick i utskottet
              från Försäkringskassan där man ger en helt annan bild över den
              utveckling på ohälsosidan som är på väg?
            </seg>
          </u>
          <note type="speaker" n="8224e696">
            Anf. 66 SVEN BRUS (kd) replik:
          </note>
          <u who="sven_brus_b4c1bc" xml:id="i-fb970894c442b094-4" n="52a221ab">
            <seg n="1c13c107">
              Herr talman! Jag vill stanna kvar lite vid medfinansieringen
              en stund till. Det är faktiskt bara en minoritet av de sjukskrivna
              som härleder sin sjukskrivning till arbetsplatsen. Det borde Kurt
              Kvarnström känna till.
            </seg>
            <seg n="76a0b177">
              Jag ska ta upp en annan tråd här också. Det gäller rehabiliteringen.
              I dag får åtta av tio inte den lagstadgade rehabilitering de har
              rätt till. Samtidigt konstaterar vi att för de två som får rehabiliteringsinsatserna
              är resultatet väldigt positivt. Två tredjedelar av dem kommer
              tillbaka till arbetet. Men åtta av tio stannar i systemet och
              hamnar ofta i förtidspensionering.
            </seg>
            <seg n="ea74738b">
              Då skulle jag vilja fråga Kurt Kvarnström: Kan dagens sektoriserade
              rehabiliteringsansvar som är uppdelat på flera aktörer verkligen
              klara den här utmaningen? Uppenbarligen gör det inte det, eftersom
              bara två av tio blir föremål för rehabilitering. Ser inte Kurt
              Kvarnström behovet av en samlad rehabiliteringsförsäkring?
            </seg>
            <seg n="b2971e1c">
              Kurt Kvarnström väljer att ställa frågor till mig. Den talartid
              som vi har i replikväxlingen medger tyvärr inte att utveckla dem,
              men i mitt anförande, som går att läsa i protokollet så småningom,
              uppehöll jag mig en stund just vid behovet av det förebyggande
              arbetet.
            </seg>
          </u>
          <note type="speaker" n="37ddbcdf">
            Anf. 67 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-1" n="342b892f">
            <seg n="6e56aa51">
              Herr talman! Vi kan nog vara överens om att det arbetas i för
              liten omfattning med rehabilitering i dag. Det är viktigt med
              den utredning som ni gör. Tar arbetsgivaren det ansvar som vi
              var överens om i kammaren ändå finns på arbetsplatsen? Det är
              för mig grundorsaken till att man tar tag i rehabiliteringsfrågorna.
              Det ska ske redan ute på arbetsplatsen nära intill den enskilde.
            </seg>
            <seg n="f8e432ee">
              LO:s utredning som presenterades i går pekar på att det fortfarande
              finns många människor som har besvär relaterade till arbetsplatsen.
              Den stora undersökningen handlar om 40 000 kvinnor, och sex av
              tio säger att de går till jobbet varje vecka med värk. Det finns
              en grund för att man tittar på de här frågorna. Jag tror inte
              att man så brutalt ska slå bort förutsättningarna på arbetsplatsen.
              För mig är arbetsplatsen väldigt central. Den är det för många
              människor, speciellt i LO-grupperna. Där finns fortfarande under
              ytan en hel del av belastningsskadorna kvar. Jag tror att det
              är på arbetsplatsen man fortsättningsvis måste lösa de här frågorna.
              Det är min övertygelse. Då måste alla vara med.
            </seg>
            <seg n="f4e96f93">
              Den finansiella samordningen som vi var inne på tror jag är en
              väg att komma vidare. Den insats som vi nu gör när det gäller
              sjukvården också så den kommer med i det här gemensamma jobbet
              är väldigt viktig. Jag tror att det lokala engagemanget i finansiell
              samordning är en väg att på ett bättre sätt lösa de här frågorna
              framigenom.
            </seg>
          </u>
          <note type="speaker" n="16086acd">
            Anf. 68 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-0e29b6d9d92670cf-1" n="d9c93007">
            <seg n="368b954b">
              Herr talman! Mina frågor handlar också om den finansiella samordningen.
              Ett av de stora problemen inom socialförsäkringarna är att alldeles
              för få personer får rehabilitering. Det är snart två år sedan
              den modell av finansiell samordning som regeringen satte i sjön
              skulle ha fungerat. Vi vet att det är på väldigt få platser som
              det verkligen har kommit till stånd någon form av samarbete mellan
              de fyra aktörerna. Man har satt som ett kriterium för att över
              huvud taget få bedriva finansiell samordning att alla fyra måste
              vara med.
            </seg>
            <seg n="866227d2">
              När vi nu har facit i hand och ser att det inte har blivit fart
              på den verksamhet som är viktig vi har ju erfarenheter sedan tidigare
              av finansiell samordning med väldigt goda resultat funderar jag
              på om Socialdemokraterna har någon plan på att öppna upp möjligheten
              att kunna samordna resurserna även om inte alla fyra aktörerna
              är med i arbetet.
            </seg>
          </u>
          <note type="speaker" n="7631801d">
            Anf. 69 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-2" n="342b892f">
            <seg n="21e2c5bd">
              Herr talman! Jag kan rätt så snart svara på den frågan. De 5
              % som vi i sjukförsäkringsanslaget har anslagit till samordning
              av rehabiliteringsinsatser handlar inte bara om att skapa finansiell
              samordning. Vi har en öppenhet. Jag vill påstå att vi har en väldigt
              bred lagstiftning på det här området. Vi säger att möjligheten
              för två eller flera parter av de fyra att samverka också finns
              inom ramen för de fem procenten. Så jag är lite förvånad över
              Birgitta Carlssons anförande där hon säger att regelverket är
              för snävt. Jag skulle gärna vilja få en förklaring. Vad är det
              i regelverket som är för snävt när man har möjligheten, både i
              Frisam och Finsam, att använda hela det utrymme som finns i de
              fem procenten?
            </seg>
            <seg n="bf92bb79">
              Jag kan vara lite otålig, precis som Birgitta Carlsson, och undra
              varför man då inte använder de resurser som vi har anslagit till
              den här biten. Jag tror att vi kommer att se att vi kommer vidare
              på ett sätt som gör att vi använder alla de resurser som vi har
              anslagit på det här området.
            </seg>
            <seg n="660b6a24">
              Men som sagt: Vad är det i regelverket som stör?
            </seg>
          </u>
          <note type="speaker" n="fd2c1f01">
            Anf. 70 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-0e29b6d9d92670cf-2" n="d9c93007">
            <seg n="41c54f74">
              Herr talman! Det vi tycker är fel i regelverket är att alla fyra
              aktörerna måste vara med för att det över huvud taget ska kunna
              bli en sådan typ av samverkan. Med facit i hand vet vi att det
              inte har kommit i gång på det sätt som både Socialdemokraterna
              och vi tycker skulle vara lämpligt. Det är alldeles för många
              människor i dag som inte får rehabilitering. Jag hade en ganska
              stor grupp kvinnor här för ett tag sedan som alla var förtidspensionerade.
              De hade börjat någon form av träffar och sedan fortsatt i privat
              regi att träffas omkring sin livssituation. De var mycket besvikna
              över att de inte får den hjälp som de behöver.
            </seg>
            <seg n="04963857">
              Vi måste driva på frågan så att fler får rehabilitering när de
              behöver det.
            </seg>
            <seg n="ec528188">
              Jag vill också säga något om arbetsgivarinträdet. De kravs som
              ställs i dag vid nyanställning är att man ska kunna visa upp ett
              friskintyg. Det innebär att många som har en sjukdomsbild som
              gör att de måste vara frånvarande från jobbet en del har mycket
              svårare att få arbete. Dessutom blir det en inlåsningseffekt för
              de personerna. De vågar inte byta jobb. De ser ingen möjlighet
              att få ett nytt jobb med den livssituation som de befinner sig
              i. Vi drar åt svångremmen och hittar på system som gör att det
              blir svårare för de här människorna som har behov av hjälp och
              behov av att byta arbete.
            </seg>
            <seg n="ae552065">
              Finns det inga som helst möjligheter att se över detta snabbare
              än genom den utredning som ska till för att se över systemen?
            </seg>
          </u>
          <note type="speaker" n="580f6c0c">
            Anf. 71 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-3" n="342b892f">
            <seg n="891f3212">
              Herr talman! Jag tror att den väldigt svartmålande bilden av
              medfinansieringen inte har varit positiv för att man ska ta i
              de här frågorna på fullt allvar.
            </seg>
            <seg n="e2aadb0f">
              Det är ändå skrivet så för mindre företag. Det finns både en
              tröskel och ett övre skydd i regelverket. För de personer som
              har sjukdomar eller beräknas få sjukdomar har arbetsgivaren möjlighet
              att ansöka om att bli befriad från medfinansieringsansvar och
              även för sjuklöneperioden.
            </seg>
            <seg n="cb4d0673">
              Det kanske har lyfts fram för lite. Vi har lovat att se över
              om den delen behöver justeras. En av de viktigaste justeringar
              som kommer tror jag är den öppning som vi genomför i och med budgeten
              när det gäller arbetsförmedlingens möjlighet att gå in med aktiva
              åtgärder för dem som har en anställning och kanske behöver byta
              till ett nytt jobb. Det är en viktig åtgärd för att hitta ett
              bättre flöde i de här frågorna.
            </seg>
            <seg n="7eb65105">
              Vi måste alla ta på oss ett ansvar. Jag har själv gjort det genom
              att i mitt län försöka driva samordningsfrågorna. Vi har kommit
              en bit på väg i mitt län. Jag har också tagit initiativ till att
              det har blivit samordningsförbund i två kommuner i den del av
              landet där jag bor, i Avesta och Hedemora.
            </seg>
            <seg n="ba0a7e10">
              Jag tror att vi i alla partier måste ta på oss ett ansvar för
              att se fördelarna av den samordning som behöver ske. Det tror
              jag att vi kan göra inom ramen för de 5 % som finns. Dem använder
              vi inte fullt ut i dag. Det går, precis som Birgitta säger, alldeles
              för trögt i en del län där man inte kommer fram och hittar de
              här gemensamma frågorna. Där behöver vi alla vara pådrivare.
            </seg>
          </u>
          <note type="speaker" n="734d59f3">
            Anf. 72 Förste vice talman PER WESTERBERG (m) replik:
          </note>
          <u who="per_westerberg_1_vice_talman" xml:id="i-e429d1733f4a1409-3" n="bb8f35af">
            <seg n="4823efa8">
              Herr talman! Det är korrekt som Kurt Kvarnström säger, att vi
              moderater är något stramare i ersättningsnivåerna.
            </seg>
            <seg n="f11fc27d">
              Anser Kurt Kvarnström att det är korrekt och bra, som långtidsutredningen
              i Finansdepartementet konstaterade, att marginaleffekten mellan
              att leva i ersättningssystemen och på arbete var över 94 %, eller
              som två forskare på Karolinska Institutet fann, att det var över
              100 %?
            </seg>
            <seg n="f21bbd4b">
              Bör det inte alltid löna sig lite mer att arbeta än att leva
              i försörjningssystemen? Ni har i praktiken ersättning med marginaleffekter
              på över 94 %. Vi moderater pratar om kanske 85 %.
            </seg>
            <seg n="d2b31860">
              Jag måste ställa frågan: Är inte den explosionsartade utveckling
              som vi har haft sedan 19961997 i sjukskrivningar och förtidspensionerande
              ett av vår tids största sociala misslyckanden?
            </seg>
            <seg n="89937217">
              För oss moderater är det det. Det är även nyckeln till att klara
              ekonomin och välfärden här i Sverige längre fram.
            </seg>
            <seg n="067b8a29">
              Jag delar personligen Anna Hedborgs uppfattning att vi måste
              halvera den fördubbling av frånvaron på arbetsmarknaden som har
              skett sedan 1970 för att långsiktigt kunna klara våra försörjningssystem.
            </seg>
            <seg n="b26696de">
              Vi anser att alldeles för många lever på förtidspension och sjukersättning
              utan att egentligen vilja göra det. Vi vägrar att lämna dem bakom
              oss. De borde ha funnits kvar i sjukskrivningen. De borde ha fått
              rehabilitering och de borde i mycket stor utsträckning helt eller
              delvis kunnat komma tillbaka på arbetsmarknaden.
            </seg>
            <seg n="566c2804">
              I en debattartikel i DN den 30 november konstaterade sex professorer
              att åtta av tio inte fick den lagberättigade möjligheten till
              rehabilitering.
            </seg>
          </u>
          <note type="speaker" n="c7eb681f">
            Anf. 73 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-4" n="342b892f">
            <seg n="179ca295">
              Herr talman! När det gäller ersättningsnivåerna förefaller det
              som om vi är på väg ifrån varandra med de förslag som Moderaterna
              lägger. Vi närmar oss inte en samsyn i de här frågorna. Det tror
              jag har sin grund i de olika synsätt och angreppssätt som vi har
              på de här frågorna.
            </seg>
            <seg n="dfb2dd55">
              Jag försökte i mitt anförande åskådliggöra att vi behöver skapa
              flera broar tillbaka till arbetslivet. Vi tror inte att vägen
              är att snäva in och sänka ersättningsnivåerna och på det sättet
              göra fler människor fattiga. Vi tror inte att det är vägen att
              lösa de här problemen.
            </seg>
            <seg n="e11b5f59">
              Vi tror att vägen är att vi jobbar mycket närmare de arbetsplatser
              som finns. Vi kan vara överens om att det på sikt inte är acceptabelt
              med de höga sjuktal vi har. Det är inte acceptabelt att så många
              människor är förtidspensionerade. Vi måste på ett bättre sätt
              hitta förutsättningar för dessa människor att delta i ett arbetsliv.
              En mycket stor del av dem som är långtidssjuka har fortfarande
              en anställning. Vad gör vi åt deras situation på arbetsplatserna?
            </seg>
            <seg n="807010af">
              Jag vill fråga Per Westerberg hur han ser på att det måste ske
              ett bättre jobb på arbetsplatsen. Förtidspensioneringarna är för
              många. Därför vidtar vi ett antal åtgärder för att komma till
              rätta med den problematiken. Jag upprepar att jag tror att arbetsplatsen
              är helt avgörande för hur vi ska klara de här frågorna och på
              sikt de kostnader som ändå produktionen ska ta.
            </seg>
            <seg n="d7f5f978">
              Jag har sagt till många företag som jag har mött efter de uppvaktningar
              som har varit att det är jätteviktigt för att vi på sikt ska kunna
              konkurrera med omvärlden genom att göra varor att vi tillsammans
              hjälps åt med de här frågorna och hittar lösningar. Då tror jag
              att vi ska vara ute på arbetsplatserna mycket mer i stället för
              att skära ned i ersättningssystemen.
            </seg>
          </u>
          <note type="speaker" n="5b20048c">
            Anf. 74 Förste vice talman PER WESTERBERG (m) replik:
          </note>
          <u who="per_westerberg_1_vice_talman" xml:id="i-e429d1733f4a1409-4" n="bb8f35af">
            <seg n="c048dd54">
              Herr talman! Det är bra att Kurt Kvarnström indirekt medger att
              det är ett mycket stort misslyckande som vi har upplevt på det
              här området under de senaste tio åren. För oss moderater är det
              viktigt att det lönar sig att arbeta samtidigt som vi har ett
              generöst ersättningssystem.
            </seg>
            <seg n="cc7ac5d9">
              Vi är väldigt mycket för att begränsa förtidspensioneringen genom
              att hjälpa de 6070 % som anser sig ha helt eller delvis arbetsförmågan
              tillbaka. Därför satsar vi mer på rehabåtgärder. Det som kritiseras
              både från Arbetslivsinstitutet, som jag träffade på morgonen i
              dag, och från professorerna i Dagens Nyheter förra veckan är att
              det inte görs tillräckligt och att det gjordes fel på 1990-talet.
              Det hjälper inte människor tillbaka kanske inte alltid på heltid,
              men åtminstone på deltid i en form av delaktighet i den sociala
              gemenskapen.
            </seg>
            <seg n="51706620">
              Jag tycker att socialdemokratin står handfallen och har varit
              accepterande alldeles för länge. Man satsar för lite på rehabinsatserna.
              Jag tycker att det ska göras mer på arbetsmarknaden också. Vi
              argumenterar också för att det ska göras för att därmed ge möjlighet
              att helt eller delvis komma tillbaka i arbete.
            </seg>
            <seg n="c99eac6f">
              Jag skulle vilja fråga Kurt Kvarnström: Vad gör ni för att begränsa
              avtalspensionerna? Det är förmånsbaserade pensioner som leder
              till att många äldre diskrimineras på arbetsmarknaden. De tvingas
              lämna den långt i förtid för att inte få radikalt försämrade pensioner
              efter 65-årsdagen.
            </seg>
          </u>
          <note type="speaker" n="e3d40ca5">
            Anf. 75 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-5" n="342b892f">
            <seg n="77612998">
              Herr talman! Vid den utfrågning vi hade blev vi alla medvetna
              om de system som finns specifikt på tjänstemannasidan. Där finns
              det en del inslag som man kan vara tveksam till. Det kan jag hålla
              med om.
            </seg>
            <seg n="ce7160da">
              Jag känner inte igen bilden av ersättningsnivåer på över 100
              % i de möten jag har med LO-kollektiven. Där har vi en helt annan
              nivå.
            </seg>
            <seg n="38a86fca">
              Den utredning som Anna Hedborg nu tar fram underlag för kommer
              naturligtvis att lägga upp de här frågorna på bordet. Jag välkomnar
              den här diskussionen framöver. Jag är lite orolig för den moderata
              vägen att begränsa ersättningarna i stället för att mer aktivt
              göra något på arbetsplatserna. Det tycker jag är ett stort bekymmer
              och det visar att vi egentligen går åt varsitt håll och inte riktigt
              enas om att arbetsplatsen är något centralt i de här frågorna.
            </seg>
            <seg n="d302070d">
              Jag tror inte att vägen går över ersättningsnivåerna. LO-grupperna
              har inga 100 % eller däröver. Även om man hittar någon enstaka
              person i en alldeles specifik situation är detta inte den bild
              som finns för de flesta människor i det här landet som drabbas
              av sjukdom.
            </seg>
          </u>
          <note type="speaker" n="b86903b9">
            Anf. 76 BO KÖNBERG (fp) replik:
          </note>
          <u who="bo_konberg_956905" xml:id="i-64d8f06a50d7a3bd-3" n="cb864554">
            <seg n="e8e8786c">
              Herr talman! I mitt tidigare inlägg i denna debatt ställde jag
              några frågor, närmast till Kurt Kvarnström. Jag tror inte att
              han fann tid i sitt inlägg att kommentera dem, men jag erbjuder
              nu en ny chans till detta. Frågorna gällde om vi ska sträva efter
              att få mer försäkringsmässighet i systemet. Det finns ju faktiskt
              sådana antydningar i majoritetens text i betänkandet, vilket jag
              uppfattar som glädjande. Jag ställde frågor som rörde både försäkringsmässigheten
              och självständigheten.
            </seg>
            <seg n="13d3496e">
              Den tillsatta enmansutredaren, den förra socialdemokratiska socialförsäkringsministern
              Anna Hedborg, har ju pläderat för mer försäkringsmässighet. Senast
              häromveckan pläderade hon också, vid ett seminarium som SNS hade,
              för mer självständiga försäkringar än de nuvarande, alltså sådana
              som inte hade någon sammanblandning med statsbudgeten.
            </seg>
            <seg n="1ff4abbc">
              Jag upprepar alltså mina frågor. Är ni för mer försäkringsmässighet?
              Vill ni har mer självständiga socialförsäkringar och mer raka
              rör i systemen?
            </seg>
            <seg n="5d1bcaf3">
              Sedan skulle jag vilja återkomma till diskussionen om den finansiella
              samordningen, Finsam eller vad den nu kallas i socialdemokratisk
              tappning Resam eller något sådant, tror jag. Det är svårt att
              hålla reda på alla förkortningar. Det där är ju en av de största
              skandalerna i modern tid: det sätt på vilket socialdemokratin
              har hanterat frågan om den finansiella samordningen, både när
              man satt i regering i slutet av 80-talet och än värre när man
              kom tillbaka 1994.
            </seg>
            <seg n="fb02dae5">
              Den enkla tanken att man hellre skulle använda pengar till att
              hjälpa människor att komma tillbaka än att betala dem ersättning
              när de inte kan komma tillbaka har ju drivits från olika håll
              min blygsamhet förbjuder mig att nämna parti och person sedan
              mitten av 80-talet. Det ni har lyckats åstadkomma efter allt detta
              strulande är att man från den 1 januari 2004 skulle ha vissa möjligheter
              att göra så kallade samordningsförbund. Nu hör jag att det finns
              32 stycken.
            </seg>
            <seg n="28e9018d">
              Får jag då bara hänga på frågan: Vad har åstadkommits under de
              här två åren? Har människor fått hjälp av att ni äntligen har
              kommit till att genomföra en begränsad form av så kallad finansiell
              samordning? Jag säger så kallad eftersom den inte är så långtgående.
            </seg>
          </u>
          <note type="speaker" n="9d2b4243">
            Anf. 77 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-6" n="342b892f">
            <seg n="0832a954">
              Herr talman! När det gäller självständighet eller inte i försäkringarna
              är detta en fråga som vi inte är beredda att ta ställning till
              i dag. Det är därför vi vill analysera den, först genom ett ordentligt
              analysarbete och sedan i en parlamentarisk utredning.
            </seg>
            <seg n="877b5aaa">
              I det sammanhanget skulle vi naturligtvis gärna se att Folkpartiet
              på ett bättre sätt i den allians som finns stod upp för de principiella
              grunder som jag tidigare upplevt att vi har varit rätt överens
              med Folkpartiet om. Det känns rätt sviktande i dag. Jag skulle
              gärna vilja ställa frågan till Folkpartiet: Är ni beredda att
              stå upp för de generella välfärdssystemen med den inkomstbortfallsprincip
              som vi har varit överens om och att försvara de ersättningsnivåer
              som vi också står för?
            </seg>
            <seg n="77308488">
              När det sedan gäller tillkortakommandena på 90-talet är det klart
              att få av oss kunde förutse den uppgång som kom på ohälsosidan.
              Jag tror att ingen av oss egentligen kan ta på sig att säga att
              hade vi gjort helt annorlunda hade det sett olika ut. Jag är själv
              otålig när det gäller att hitta bättre former för samordning,
              så där håller jag med. Det är också den vägen vi nu tar steg på.
            </seg>
            <seg n="1ab67d55">
              Det skulle vara intressant att också på någon punkt få ett erkännande
              från Bo Könberg om att alla de insatser som har vidtagits under
              senare år på något sätt kan leda fram i den riktning som Bo Könberg
              strävar efter när det gäller finansiell samordning.
            </seg>
            <seg n="a3205a68">
              Jag tror att det är viktigt att ha en rätt bred enighet i de
              här frågorna om man ska komma fram och hitta gemensamma lösningar.
              Som jag sagt tidigare känns det dock som om vi går lite åt var
              sitt håll i dag. Jag känner också att Folkpartiet lite grann lägger
              sig platt för Moderaterna och deras sätt att se på de här frågorna
              och på utvecklingen.
            </seg>
          </u>
          <note type="speaker" n="49b40005">
            Anf. 78 BO KÖNBERG (fp) replik:
          </note>
          <u who="bo_konberg_956905" xml:id="i-64d8f06a50d7a3bd-4" n="cb864554">
            <seg n="54ab4cc1">
              Herr talman! Jag ska försöka svara på frågan som ställdes, trots
              att jag uppfattar den som väldigt onödig, det vill säga om Folkpartiet
              slår vakt om den generella välfärdspolitiken, att vi ska ha goda
              socialförsäkringar och att det ska vara inkomstbortfallsprincip.
              Det finns väl få partier i Sverige, om ens något, som så mycket
              har tjatat om detta genom åren som Folkpartiet. Senast under den
              debatt vi nu har trodde jag att jag utvecklade den tankegången
              väldigt noggrant. Sedan kan man ha olika uppfattningar när det
              gäller om det ska vara noll, en eller två karensdagar i systemet.
              Det är fullt rimligt att föra en sådan diskussion.
            </seg>
            <seg n="f07e56b8">
              Man kan ha en diskussion om ersättningsnivåerna också. Vi har
              tyckt att 80 % är en rätt rimlig ersättningsnivå. Ingen kan ju
              bevisa att det ska vara 78 % eller 82 % eller att det ena är himmel
              och det andra helvete, men vi har genom åren och det trodde jag
              att Kurt Kvarnström visste tyckt att 80 % är en rätt rimlig nivå.
              Den har vi också fortsatt att driva inom alliansen, och vi tycker
              att goda skäl fortfarande talar för den.
            </seg>
            <seg n="e47262c7">
              Vad det sedan gäller den finansiella samordningen är det väl
              sant att få i mitten av 90-talet kunde förutse den våldsamma ökningen
              av sjukskrivningarna från 1997 och framåt. Många hade dock drivit
              denna enkla tanke långt innan dess. När socialförsäkringarnas
              historia skrivs kommer detta att vara ett av de mörkaste avsnitten
              i socialdemokratins katalog.
            </seg>
            <seg n="0db3fd10">
              Sedan är jag lite ledsen att jag inte fick ett mer positivt svar
              på frågan om man skulle sträva efter mer självständiga försäkringar.
              Vi får väl tills vidare från folkpartihåll nöja oss med att enmansutredaren
              i alla fall tycks vara på vår sida. Vi hoppas att det ska påverka
              Socialdemokraterna med tiden.
            </seg>
          </u>
          <note type="speaker" n="2dabcbf6">
            Anf. 79 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-7" n="342b892f">
            <seg n="affdd028">
              Herr talman! När det gäller de stora och viktiga välfärdssystem
              vi har sjukförsäkringen, sjuk- och aktivitetsersättningen och
              de bitarna tror jag att det är viktigt att vi ger oss lite tid
              när vi gör större förändringar i dem. Jag tror att det är värdefullt
              att vi tar denna tid på oss att analysera situationen och fundera
              på om det finns plattformar för att komma vidare. Med de förslag
              som kommer i dag känns det dock inte som om vi är så där riktigt
              nära att hitta ett socialförsäkringssystem som vi kan bli överens
              med den borgerliga alliansen om.
            </seg>
            <seg n="d223a437">
              Jag välkomnar ändå Bo Könbergs ställningstagande att 80 % är
              en rimlig nivå i de här systemen. Jag tror att det är viktigt,
              utifrån att man i olika löntagargrupper sätter av utrymme för
              att ha en bättre ekonomisk trygghet, att det över tiden blir en
              balans och stabilitet i detta så att man verkligen vet vad som
              gäller. Jag tror att man på en del områden har tecknat avtal utifrån
              befarade lägre ersättningsnivåer. Här behöver man naturligtvis
              få en ordentlig bild av hur det ser ut på arbetsmarknaden. Jag
              tror att ingen av oss i dag har en bra bild när det gäller just
              avtalsförsäkringssidan och hur detta slår där.
            </seg>
            <seg n="0010c7c6">
              Jag tror dock att det är viktigt att vi fortsättningsvis kan
              försvara en 80-procentsnivå som en grund på sikt för socialförsäkringssystemen.
            </seg>
          </u>
          <note type="speaker" n="a783e178">
            Anf. 80 MONA JÖNSSON (mp) replik:
          </note>
          <u who="mona_jonsson_19b8be" xml:id="i-cf50b407c3f880b1-1" n="7c21613c">
            <seg n="d63375ef">
              Herr talman! Först skulle jag vilja säga att jag saknar en minister
              här i dag. Det hade kanske varit lämpligare att ställa frågan
              till en minister, men nu ställer jag den till Kurt Kvarnström.
            </seg>
            <seg n="6a8e1755">
              I mitt anförande beskrev jag någonting som jag kallade för en
              byråkratisk härdsmälta när det gäller de personer som helt plötsligt
              ställs utan försörjning när man inte vet om man får en sjukskrivning
              godkänd. Jag skulle vilja höra Kurt Kvarnström säga någonting
              om hur han ser på det.
            </seg>
          </u>
          <note type="speaker" n="97d285ed">
            Anf. 81 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-8" n="342b892f">
            <seg n="2e0422a5">
              Herr talman! Här har ju Försäkringskassan tagit på sig ett ordentligt
              ansvar för att klara den tredagarsregel man har när det gäller
              att snabbt komma i kontakt med en person som man är tveksam till
              om han har rätt att få sin sjukpenning. Det är den ena biten.
              Den andra biten är att människor också ska få sin rättmätiga ersättning
              inom 30 dagar. Jag ser naturligtvis framför mig att Försäkringskassan
              också klarar att leva upp till sitt åtagande på den punkten.
            </seg>
            <seg n="f5086442">
              Däremot tror jag också att hela den del som ligger före, även
              de två veckorna när man är på arbetsplatsen, kommer att ha väldigt
              stor betydelse för hur människor hamnar mellan stolarna längre
              framåt. Om man på arbetsplatsen på ett tidigt stadium lyfter upp
              den här diskussionen, tar de här samtalen och försöker hitta lösningar
              tror jag att man kan minimera det här problemet.
            </seg>
          </u>
          <note type="speaker" n="7274cf69">
            Anf. 82 MONA JÖNSSON (mp) replik:
          </note>
          <u who="mona_jonsson_19b8be" xml:id="i-cf50b407c3f880b1-2" n="7c21613c">
            <seg n="9b8b4ea3">
              Herr talman! Jo, jag tror också att man måste komma in tidigt.
              Faktum är dock att folk i dag i god tro har fått läkarintyg från
              en läkare. Det finns också många människor som har väldigt knaper
              ekonomi. Man har inte så att man kunnat lägga på hög innan och
              så vidare. Ge dem ett råd! Hur ska de bära sig åt? Vad vill regeringen
              att man ska göra åt detta?
            </seg>
          </u>
          <note type="speaker" n="39f3b82c">
            Anf. 83 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-9" n="342b892f">
            <seg n="9eb96418">
              Herr talman! Det finns en problematik i detta, och den vill jag
              inte på något sätt stoppa undan. Vi måste naturligtvis fortsätta
              att följa de här frågorna. Det är en balansgång mellan det vi
              tycker är viktigt, försäkringsmässigheten och att de människor
              som har rätt att få ersättning får sin ersättning på ett riktigt
              sätt.
            </seg>
            <seg n="7edf1c46">
              Vi måste följa den här frågan fortsättningsvis. Det här är ju
              en av de delar som också ligger i den utredning som Anna Hedborg
              har startat för att fundera på om det ser rätt ut i våra ersättningssystem
              eller om det behöver korrigeras på något sätt fram i tiden. Jag
              kan inte stå här i dag och säga att så här tycker jag att det
              ska se ut och så borde vi göra. Jag har inte underlaget för att
              kunna ta ställning på det sättet. Men jag tror att vi fortsatt
              kommer att behöva diskutera den problematik som finns i övergången
              mellan arbetsgivarens sjuklöneperiod och Försäkringskassans prövning.
              Jag är helt öppen för att följa den här utvecklingen fortsättningsvis.
            </seg>
            <seg n="330f7d66">
              Dessvärre kommer människor, precis som du beskriver, lite olyckligt
              i kläm i dag. Den politiska viljan att hantera sådana knöliga
              fall som ibland uppstår finns inte. Det måste finnas en medmänsklighet
              också att hjälpa till att hitta lösningar.
            </seg>
          </u>
          <note type="speaker" n="1d3029b4">
            Anf. 84 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-fbd97991a8064d12-0" n="893d627a">
            <seg n="5a31f1dd">
              Herr talman! Hanteringen av det anslag som vi nu diskuterar,
              som faktiskt är en sjundedel av statsbudgeten, är en avgörande
              ekonomisk fråga, avgörande inte bara för statsbudgeten och dess
              omfattning utan också för allas vår ekonomi och för alla andra
              angelägna områden såsom viktiga offentliga tjänster som påverkas
              när utgifterna för sjukförsäkringen ökar. Kostnaden är större
              än hela utbildningsbudgeten, många gånger större än kostnaden
              för rättsväsendet och ungefär lika stor som för hela Sveriges
              sjukvård. Varje förbättring som kan åstadkommas måste tas till
              vara.
            </seg>
            <seg n="b85792a9">
              Men, herr talman, här döljer sig ännu större kostnader i form
              av utslagning och permanent utanförskap för alla de som via långtidssjukskrivning
              med eller mot sin vilja förtidspensioneras, som vi har hört beskrivas
              så många gånger i dag. Det är sorgligt när fler än 700 000 personer
              är långtidssjukskrivna eller förtidspensionerade. Två tredjedelar
              är kvinnor.
            </seg>
            <seg n="cbfd7b58">
              Vi har ju inte fått se någon bro. Vi har inte fått se några förslag
              om hur alla de som är förtidspensionerade ska komma tillbaka i
              arbete. Regeringen har tvärtom uppmuntrat till förtidspensionering
              efter ett års sjukskrivning. Vid något tillfälle fanns det till
              och med bonus. I dag aktualiseras förtidspensionering redan efter
              åtta månaders sjukskrivning.
            </seg>
            <seg n="b3f13124">
              Riksdagens revisorer konstaterade för fem år sedan att förtidspensionärer
              lämnas åt sitt öde utan stöd att komma tillbaka i arbetslivet.
              Förtidspensionerna omprövades i väldigt få fall, och rehabilitering
              förekom i mycket liten utsträckning. Riksrevisionen har i år gjort
              en förnyad genomgång, och kritiken förblir i stort sett densamma.
              Bara var tionde långtidssjukskriven och var sjätte förtidspensionär
              har någonsin varit i kontakt med någon sorts rehabilitering.
            </seg>
            <seg n="5cc54fdf">
              Det har visserligen införts regler för att ompröva förtidspensioner
              från och med 2008 för dem som förtidspensionerats i år. Men vi
              kan inte vänta till 2008 med att hjälpa alla de som är förtidspensionärer
              i dag. Bron tillbaka ser vi inte här heller.
            </seg>
            <seg n="8d0aeb5c">
              Med långa och förlängda sjukskrivningar minskar sannolikheten
              att någonsin komma tillbaka redan efter tre månaders sjukskrivning.
              Sjukskrivningen och sambandet med sjukvården är avgörande för
              att hindra förlängda sjukskrivningar som ofta slutar i förtidspension.
              Remisser till ett ställe i taget, med nya väntetider i varje steg,
              innebär att ett år av sjukskrivning snabbt går och det blir dags
              för förtidspensionering utan att patienten ens har fått någon
              behandling.
            </seg>
            <seg n="d6a11674">
              Detta visades i en undersökning som publicerades i våras. Den
              visade också att särskilt kvinnor drabbas av kombinationen av
              väntetider i sjukvården och regeringens betoning av ettårsregeln
              för förtidspensionering.
            </seg>
            <seg n="4894b111">
              Jag vill uppehålla mig vid sjukskrivningsprocessen, som tyvärr
              fått lite karaktären av utslagningsprocess genom regeringens passiva
              förhållningssätt. Jag tycker inte att vi har sett till några brobyggen
              här heller, knappt ens mycket till byggsten.
            </seg>
            <seg n="2d0e9ba9">
              Vi moderater har tillsammans med övriga allianspartier år efter
              år efterfrågat en uppstramning av sjukskrivningsprocessen. För
              tre år sedan lade regeringen fram en proposition som tog upp flera
              av bland annat de moderata förslagen om försäkringsläkare och
              avstämningsmöten. Vi har harangerat regeringen för detta men inser
              att det mest blev text och lite resultat.
            </seg>
            <seg n="254e2572">
              Det är oroväckande att när regeringen med stödpartier ska strama
              upp reglerna tycks det bli lite halvhjärtat, och attityden signalerar
              snarast en brasklapp, härtill är vi nödda och tvungna.
            </seg>
            <seg n="c2224ebd">
              Samordningen med sjukvården fungerar inte. Sjukvården klagar
              över att Försäkringskassan till och med är den part som förhindrar
              att avstämningsmöten kommer till stånd.
            </seg>
            <seg n="3a3b5cbe">
              I våras publicerades utredningar som återigen visade på de omfattande
              svårigheterna med nuvarande regelutformning för läkare som förväntas
              vara grindvakter och skriva sjukintyg. Problemen är väl belagda
              och fordrar knappast ytterligare utredningar. Det är svårt för
              läkare att prioritera sjukskrivningsärenden när patienter med
              betydligt mer hotande tillstånd sitter i väntrummet. Det saknas
              riktlinjer för vad som är normal sjukskrivningstid för olika åkommor.
              De regionala skillnaderna i sjukskrivningstider för samma diagnos
              talar sitt tydliga språk.
            </seg>
            <seg n="642132a3">
              Effekter av sjukskrivning som del av behandling finns inte belagt.
              Läkare som vill hjälpa sin patient sjukskriver trots att den bästa
              kuren för patienten kanske tvärtom är att fortsätta arbeta.
            </seg>
            <seg n="faeb1517">
              Läkare saknar ofta kännedom om arbetsplatsen och saknar kriterier
              för att bedöma arbetsförmågan. I stället bedöms ofta patientens
              möjlighet att få arbete och läkarens uppfattning om patientens
              motivation att börja arbeta igen. Saknas motivation förlängs sjukskrivningen.
              Så kommer man in i en negativ cirkel, när sjukskrivningen i sig
              tär på självförtroendet och sänker motivationen ytterligare.
            </seg>
            <seg n="f9448ec0">
              Vi behöver tydligare regler också för rättssäkerheten för att
              den enskilde ska veta vad han har för rättigheter.
            </seg>
            <seg n="785d47fe">
              Vi i alliansen föreslår uppstramningar i sjukskrivningsprocessen.
              Först och främst ska sjukskrivning bara få ske vid sjukdom som
              också utgör ett hinder för att kunna arbeta. Det ska införas tydliga
              riktlinjer för försäkringsläkare. Deltidssjukskrivning ska vara
              så flexibel att man kan gå till jobbet men arbeta i annan takt
              och med andra uppgifter. Sjukintygen ska granskas av försäkringsläkare.
            </seg>
            <seg n="5cc48281">
              Sambandet och samverkan med sjukvården måste prioriteras. Vi
              vill införa en obligatorisk offentligt finansierad hälsovårdsförsäkring
              med vårdgaranti som verkligen gäller. Vi vill utveckla sjukvården
              med nya aktörer genom en startlag i stället för regeringens stopplag.
              Vi vill att företagsläkare ska kunna bedriva sjukvård. Ansvaret
              för rehabiliteringen måste klargöras. Och vi vill öka ansvaret
              och resurserna för Försäkringskassan.
            </seg>
            <seg n="e63585fb">
              Ekonomin får inte vara ett hinder för att återgå till arbetet,
              vilket faktiskt ofta är fallet i dag, särskilt för kvinnor. Ekonomin
              ska tvärtom vara en uppmuntran och en positiv faktor för att motivera
              återgången till arbete. Tar man hänsyn till statlig ersättning,
              avtalsersättning, resekostnader och andra kostnader när man arbetar
              lönar det sig ofta dåligt att gå tillbaka till jobbet.
            </seg>
            <seg n="5b84b5c8">
              Erfarenheten visar att höjda ersättningsnivåer ökar sjukskrivningarna.
              Det visar undersökning efter undersökning. Erfarenheten visar
              också att när ersättningsnivåerna höjdes på 80- och 90-talen ökade
              sjuktalen. 1998 höjdes både den statliga ersättningen och avtalsersättningen
              med upp till 15 %. Effekten kom genast och vi fick den lavinartade
              ökningen av sjukskrivningar.
            </seg>
            <seg n="8a535cb8">
              Tyvärr har regeringen inte velat lära av dessa erfarenheter av
              hur beteendet påverkas. Varje år kommer effekten av dessa beteendeförändringar
              tydligen som en överraskning för regeringen när sjukpenningsanslaget
              rasat i höjden. Riksrevisionen har starkt kritiserat regeringen
              och kräver ett bättre underlag som tar vara på erfarenheter inför
              besluten om budgetpåverkande sjukersättningsbeslut.
            </seg>
            <seg n="51defeb4">
              Vi motsätter oss en höjning av taket i sjukförsäkringen till
              tio basbelopp. Vi anser att alla möjligheter att få tillbaka sjukskrivna
              i arbete måste prövas. Arbetsförmågan måste bedömas tidigt och
              återkommande. Vi vill införa intyg om nedsatt arbetsförmåga redan
              den 28:e dagen. Att sjukintyg förlängs per telefon är inte acceptabelt,
              och förlängd sjukskrivning riskerar att ske på slentrianmässiga
              grunder eller bara i brist på tider för återbesök.
            </seg>
            <seg n="2956a594">
              Alla åtgärder måste vidtas för att förhindra att korttidssjukskrivning
              blir långtidssjukskrivning. Kanske är det så att det redan är
              den första förlängningen av sjukskrivningen som är den kritiska
              punkten. Det behövs då en rejäl prövning och starka incitament
              för att bryta sjukskrivningen om den inte är absolut nödvändig
              för rehabilitering och behandling. De undersökningar som gjorts
              visar att helt andra aspekter, som attityder, personliga uppfattningar,
              möjlighet och motivation att gå tillbaka till arbetet, spelar
              in.
            </seg>
            <seg n="f32b46bc">
              Vi vill att ersättningsnivån i sjukpenningen efter sex månaders
              sjukskrivning sänks till 70 % från och med 2008. Det här ger också
              tillfälle till en rejäl utvärdering. Detta skulle tillsammans
              med en andra karensdag ge en rimlig avvägning av självrisken i
              sjukförsäkringen. Alla försäkringar är en avvägning och en kombination
              av regler och självrisk. Jag tror att det ligger i sakens natur
              att sjukförsäkringen, också med de skärpningar som vi föreslår,
              kommer att bli en i mångt och mycket bedömningsfråga för läkare
              och till stor del styrd av den enskilde.
            </seg>
            <seg n="84dbda8d">
              Jag tror inte att det är möjligt att skärpa reglerna och kombinera
              det med högre ersättningar, såsom i till exempel Finland där man
              gör en direkt koppling till WHO:s diagnosklassificering. De har
              höga ersättningar men lägre sjukskrivningstal. Jag tror inte att
              det är möjligt att göra så i vårt land.
            </seg>
            <seg n="22401e67">
              Vi moderater vill också införa en möjlighet för arbetsgivare
              att kräva sjukintyg redan första dagen. Arbetsgivare har svårt
              att bedöma och saknar information om vad som ligger bakom en upprepad
              sjukfrånvaro som kanske kan vara inledningen till en längre sjukfrånvaro.
              Det kan också förhindra missbruk som vid de tillfällen då anställda
              hotar med massjukskrivning vid konflikter på arbetsplatsen. Ett
              intyg första dagen hade säkert kunna avstyra de situationer vi
              haft under hösten när Helsingforss tunnelbaneförare hotade med
              sjukskrivning och fick tunnelbanetågen att stå stilla.
            </seg>
            <seg n="8e28d75e">
              Fru talman! Alla försäkringar innebär risk för missbruk. Det
              gäller inte minst sjukförsäkringen där kontrollen ofta varit eftersatt
              när försäkringskassans personal periodvis knappt har hunnit med
              utbetalningarna.
            </seg>
            <seg n="67dd4f47">
              Försäkringskassorna i Halland och Skåne har gjort stora besparingar
              genom kontroller av misstänkt fusk. Vi vill att informationen
              om och kontrollen av försäkringens regler ska förbättras och föreslår
              ett högre anslag till Försäkringskassan. Vi föreslår också att
              Försäkringskassan och Skatteverket får ett större undersökningsansvar
              och kan lämna kompletta bedrägeriundersökningar.
            </seg>
            <seg n="b63a796f">
              Vi vill att det ska börja löna sig att arbeta igen efter sjukskrivning
              och förtidspensionering. Vi föreslår nystartsjobb som gör det
              lättare att byta arbete för dem som fastnat i sjukskrivning och
              utanförskap och gör det lättare för arbetsgivare att anställa
              dem som av olika anledningar kommit långt ifrån arbetsmarknaden.
            </seg>
            <seg n="fe876ac7">
              Vi moderater vill inte acceptera att sjukskrivning leder till
              en systematisk utslagning från arbetsmarknaden. Vi föreslår regler
              och förändringar som ger en hållbar sjukförsäkring som gäller
              när vi verkligen råkar illa ut och blir så sjuka att vi faktiskt
              inte kan arbeta.
            </seg>
            <seg n="ce44aee0">
              Fru talman! Med detta ställer jag mig bakom alla de förslag vi
              moderater har lagt i vår budget för att så långt som det någonsin
              är möjligt få tillbaka sjukskrivna och förtidspensionerade till
              arbetslivet.
            </seg>
          </u>
          <note n="32aa9206">
            Fru talman! För tids vinnande begränsar jag mitt yrkande och
            yrkar bifall till reservation nr 1.
          </note>
          <note type="speaker" n="0fd3c15b">
            Anf. 85 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-10" n="342b892f">
            <seg n="d768619c">
              Fru talman! Det var en häpnadsväckande uppräkning av kontrollverksamhet
              som Anna gjorde i hela sitt inlägg. Jag funderar på om Anna Lilliehöök
              har läst budgetbetänkandet och de förslag som regeringen nu lägger
              fram och som jag också i talarstolen har redovisat på de punkter
              som hon nu angriper.
            </seg>
            <seg n="49b53827">
              Det är lite häpnadsväckande att man fortsätter att försvara det
              förstadagsintyg som hela professionen inom sjukvården har reagerat
              så kraftigt på för att det skulle bli en stor belastning. Jag
              är fortfarande förvånad över att Anna Lilliehöök framhävde förslaget
              om sjukintyg från första dagen trots den kritik som har kommit
              från Läkarförbundet och andra.
            </seg>
            <seg n="ea68130a">
              Jag tycker att det här hanteras på ett väldigt bra sätt i dag.
              De flesta avtal på arbetsmarknaden har den säkerhetsventilen att
              man på arbetsplatsen kan diskutera på vilket sätt man ska hantera
              oegentligheter som ibland kan misstänkas förekomma. Det fungerar
              på ett alldeles utmärkt sätt att man i avtal kan komma överens
              om att sjukintyg ska komma in tidigare under sjukperioden än vad
              lagen föreskriver. Därför är jag lite förvånad över att man lägger
              det här förslaget.
            </seg>
            <seg n="a107f4eb">
              Jag uppmärksammade att under hela anförandet nämnde du inte någon
              gång förutsättningarna på arbetsplatsen och i arbetslivet. Min
              utgångspunkt för att snabbare komma till rätta med de här frågorna
              är att man mycket tidigare tar de här frågorna i beaktande och
              för en diskussion på arbetsplatsen. Men det har du inte tagit
              med i ditt sätt att se på de här frågorna. Jag är väldigt förvånad
              över att ni på det här drastiska sättet sänker ersättningsnivåerna
              och ser kontroll av fusk som en väg att minska kostnadsutvecklingen.
            </seg>
            <seg n="dde94f6d">
              Jag har bevisat att kostnadsutvecklingen när det gäller den korta
              sjukfrånvaron är mycket positiv. Den går ned, och det innebär
              också att på lång sikt blir det färre personer med förtidspension.
            </seg>
          </u>
          <note type="speaker" n="e3169805">
            Anf. 86 ANNA LILLIEHÖÖK (m) replik:
          </note>
          <u who="anna_lilliehook_63216f" xml:id="i-fbd97991a8064d12-1" n="893d627a">
            <seg n="26d3b2ea">
              Fru talman! Kurt Kvarnström frågar om hela mitt anförande handlade
              om kontroll. Nej, Kurt Kvarnström, det handlar om hur vi ska få
              en vettig sjukskrivningsprocess där alla parter tar hand om en
              patient så att vi inte, när vi drabbas av sjukdom, hamnar i ett
              slags, som Mona Jönsson kallar det, byråkratisk process som helt
              enkelt styr oss ut åt ett håll och vi inte kan göra något åt det.
              Det gäller, som nämndes här tidigare i dag, alla de kvinnor som
              är förtidspensionerade mot sin vilja. Vad jag ville peka på var
              att det är i den processen som det finns mycket att göra.
            </seg>
            <seg n="d566febc">
              Kurt Kvarnström säger att jag inte berörde hur vi ser på utvecklingen
              av arbetsplatsen. Jag ska gärna försöka svara på det. När vi tittar
              på sjukskrivningarna ser vi ett väldigt tydligt mönster mellan
              olika arbetsplatser. Vi kan se att små privata företag har låg
              sjukfrånvaro, medan däremot de stora arbetsplatserna inom offentlig
              sektor tydligen lämnar mycket övrigt att önska när det gäller
              arbetsmiljön. Särskilt är det detta som drabbar kvinnor, och sannolikt
              är det den arbetsmiljön som till stor del bidrar till att vi i
              dag ser att två tredjedelar av de långtidssjukskrivna och förtidspensionerade
              är kvinnor.
            </seg>
          </u>
          <note type="speaker" n="638a2cb4">
            Anf. 87 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-11" n="342b892f">
            <seg n="f43059b3">
              Fru talman! Det är ju lite förvånande att Anna Lilliehöök har
              den ingången till det här. Man avfärdar medfinansieringen fullständigt
              i sitt förslag. Du poängterade mycket riktigt själv att de mindre
              företag som gör ett bra jobb när det gäller att ta tag i ohälsofrågorna
              redan från början också borde premieras. Det tycker vi. De borde
              premieras genom att betala en lägre kostnad för sjukfrånvaron
              så att det inte smetas ut över hela linjen. Det är lite förvånande,
              med tanke på det du själv har sagt, att man avfärdar medfinansiering,
              att det här inte belastar de arbetsplatser som har en hög sjukfrånvaro.
            </seg>
            <seg n="bdffab52">
              Sedan har jag också en fråga om ettårsregeln, som jag var lite
              konfunderad över. Har Moderaterna synen att den ettårsregel som
              finns, som Försäkringskassan hanterar, inte ska användas? Du talade
              om när man efter åtta månaders sjukdom ska göra en bedömning av
              om sjukdomen beräknas bli långvarig och ta ställning till om man
              ska gå in med tillfällig sjukersättning eller fortsatt sjukskrivning.
              Menade Anna Lilliehöök i sitt anförande att den regeln skulle
              förändras?
            </seg>
          </u>
          <note type="speaker" n="b86f1cdc">
            Anf. 88 ANNA LILLIEHÖÖK (m) replik:
          </note>
          <u who="anna_lilliehook_63216f" xml:id="i-fbd97991a8064d12-2" n="893d627a">
            <seg n="d6a599cc">
              Fru talman! Vad jag menade var väl snarare att regeringen uttryckligen
              har uppdragit till Försäkringskassan att se till att denna regel
              genomförs i mycket stor utsträckning. Vi har också sett det ske
              med den mycket stora ökningen av antalet förtidspensioneringar,
              som strax efter detta beslut gick från 40 000 till 70 000 per
              år. Så visst, jag vill kritisera den körordern, att man till varje
              pris ska försöka förtidspensionera efter ett års sjukskrivning.
            </seg>
            <seg n="3f5ebcb8">
              Vad som däremot är viktigt är ju att man ser till det enskilda
              fallet. Som jag nämnde alldeles nyss visar det sig att framför
              allt kvinnor, många kvinnor som i dag blir sjukskrivna med hänvisning
              till diffusa symtom eller psykisk ohälsa, tyvärr blir hänvisade
              runt i sjukvården. De får faktiskt inte en chans när denna regel
              ska tillämpas. Det är där min kritik ligger. Det var därför jag
              försökte säga att jag inte ser den bro som Kurt Kvarnström talar
              om. Jag ser mycket få stenar. Samma sak gällde den förra frågan,
              om sjukskrivningsprocessen. Det här handlar ju om att få tillbaka,
              att göra friskt, att komma tillbaka till arbetet, att komma tillbaka
              till ett friskt liv.
            </seg>
          </u>
          <note type="speaker" n="bb877e12">
            Anf. 89 LINNÉA DARELL (fp):
          </note>
          <u who="linnea_darell_670248" xml:id="i-57d13177cd8f2e03-0" n="b925ba7f">
            <seg n="cd8462a9">
              Fru talman! Jag vill börja med att yrka bifall till reservationerna
              9 och 66. Jag står ju bakom alla reservationer där Folkpartiet
              är med, men för tids vinnande väljer jag dem.
            </seg>
            <seg n="d2b2e725">
              Fru talman! En viss minskning av antalet sjukskrivna kan ju äntligen
              noteras, som vi har hört här under förmiddagen. Främst gäller
              det de långtidssjukskrivna. Den något positiva bilden grumlas
              dock avsevärt av att nedgången till övervägande del beror på nya
              förtidspensioneringar. Enligt den senaste uppgift vi har fått,
              för november, är det 555 280 personer som är förtidspensionerade.
              I vissa fall är det naturligtvis befogat. Människor har skadats
              eller av andra skäl fått ett allvarligt arbetshandikapp som innebär
              att arbete inte är möjligt. Men som jag återkommer till senare
              vet vi att väldigt många här anser sig kunna utföra ett arbete.
            </seg>
            <seg n="fe740d4f">
              Det finns fortfarande mycket kvar att göra politiskt för att
              kostnaden för socialförsäkringarna ska ligga på en acceptabel
              nivå. Folkpartiet har i åratal lagt förslag som skulle ha avhjälpt
              mycket av krisen och kostnadsökningarna. Om regeringen och utskottsmajoriteten
              velat lyssna och ta till sig dessa förslag skulle också många
              enskilda människor ha sluppit det lidande som de har haft och
              som många fortfarande utsätts för.
            </seg>
            <seg n="e1484c44">
              Ett sådant förslag är ett striktare sjukdomsbegrepp och tydligare
              riktlinjer för sjukskrivning. Som har understrukits i utredningsrapporter
              tidigare från gamla RFV finns det i Sverige varken en systematisk
              försäkringsmedicinsk granskningspraxis vad gäller läkarintygen
              eller några försäkringsmedicinska riktlinjer för sjukskrivning.
              Det gör det i många andra länder, och vi anser att det borde införas
              också här. Det får inte råda något tvivel om att det enbart är
              sjukdom som ger arbetsoförmåga som berättigar till sjukpenning.
            </seg>
            <seg n="7fe77e9b">
              Till viss del har kassorna nu ändå börjat tillämpa de regler
              som socialförsäkringarna i grunden innehåller. Men det tycks oftast
              ske utan information till den som tror att man har rätt till sjukskrivning
              bara man har ett läkarintyg. I vissa fall kan man också tycka
              att kassornas ambitionsnivå är orimligt hög. Då inga politiska
              uttalanden görs om hur regelverken egentligen ser ut får allmänheten
              och många försäkrade uppfattningen att det är Försäkringskassan
              själv som helt plötsligt har ändrat reglerna. I vissa län krävs
              försäkringsläkares avgång. Ibland är det säkert rätt att kassatjänstemän
              ska bära ansvaret. Men vad gäller regelverkens innehåll borde
              ansvarig minister våga stå upp offentligt.
            </seg>
            <seg n="7a41ab75">
              Fru talman! Många sjukskrivningar blir onödigt långa på grund
              av vårdköer och andra brister inom sjukvården, som då är till
              men för både den sjukskrivne och samhället. Andra sjukskrivs för
              att doktorn inte har en aning om hur den försäkrades arbetsförutsättningar
              är. När utskottet träffade företrädare för läkarkåren häromveckan
              beskrev flera av dem att landstingets krav på statistikredovisning
              av antalet besök är ett hinder för att kunna ta sig tid till ordentliga
              patientsamtal.
            </seg>
            <seg n="5cd7ac6d">
              Det och andra byråkratproblem inom såväl landstingen som Försäkringskassan
              leder bland annat till att avstämningsmöten inte kommer till stånd
              i tid och ibland inte alls. Hinder av olika slag gör också att
              rehabiliteringsverksamheten inte fungerar som den borde. Sex forskare
              inom rehabiliteringsområdet skrev nyligen i en debattartikel att
              åtta av tio som behöver hjälp för att komma tillbaka till arbetet
              inte får det. Man uppskattar att de flesta av dem blir förtidspensionerade.
              Där är det så, som jag nämnde tidigare, att andra undersökningar
              visar att 60 % av dem som förtidspensionerats anser sig ha en
              viss arbetsförmåga.
            </seg>
            <seg n="6de72a05">
              Mycket tycks tala för att det finns ett samband mellan brister
              i rehabiliteringsverksamheten och det stora antalet förtidspensionerade.
              Forskarna nämner här ett antal systemfel. Ett av de allvarligaste
              är bristen på samordning mellan myndigheter. Vi hörde tidigare
              Kurt Kvarnström tala om broar. Jag har hört Hans Karlsson, arbetslivsministern,
              säga detsamma i interpellationsdebatter med mig. Men vi ser ju
              inte att några broar byggs.
            </seg>
            <seg n="4875ea17">
              Det kan finnas många olika sätt att effektivisera och samverka.
              Ett sätt har vi från Folkpartiet pekat på, och vi kommer att fortsätta
              peka på det. Det är en samverkan som Bo Könberg här nyligen nämnde,
              som är utvärderad och befunnen ge goda resultat både för samhället
              och för individen. Det är ju det som vi kallar Finsam, alltså
              det riktiga Finsam. Vi från Folkpartiet går nu ett steg längre
              och föreslår att landstingen och försäkringskassorna läggs ned
              och ersätts med sex till tio vårdregioner som får fullt ansvar
              för både sjukvård och sjukförsäkring. Vårdregionernas verksamhet
              ska finansieras dels med statsbidrag som motsvarar dagens sjukförsäkringskostnad
              för regionen, dels med ett eget skatteuttag för att finansiera
              vården.
            </seg>
            <seg n="09ad5825">
              Genom att vårdregionerna då får ett ansvar för att sjuka människor
              får både vård och inkomsttrygghet under sjukdomstiden kan resurserna
              användas betydligt mer effektivt än i dag och styras dit där de
              bäst behövs. Väntetider och vårdköer kan kapas genom att behandlig
              eller rehabilitering sätts in direkt efter diagnos och remiss.
              Dessutom har det organ som betalar ut sjukförsäkring också den
              personal, nämligen läkarna, som behövs för att kontrollera just
              bristande arbetsförmåga. Lösningen är mycket enkel. Med en fullständig
              samordning av vård och försäkring, som Folkpartiet nu föreslår,
              kan pengar som används till att låta människor vara sjuka användas
              till att göra dem friska.
            </seg>
            <seg n="08ef1634">
              Fru talman! Jag och Folkpartiet inser att det är en lång process
              innan vårdregionerna kan fungera. Under tiden bör finansiell samordning
              mellan försäkringskassa och sjukvård användas. Riksdagen, vår
              kammare, har tvingat en motsträvig regering att lägga fram ett
              förslag om finansiell samordning. Som vi hörde tidigare i dag
              har det ju gällt sedan januari 2004 men hittills med nästan icke
              noterbara resultat. Regeringens och riksdagsmajoritetens utformning
              av lagen innebär att bara en form av samverkan är tillåten.
            </seg>
            <seg n="57d30746">
              Även om det, som Kurt Kvarnström sade i en debatt här tidigare,
              finns fler varianter, till exempel Frisam, så är det inte den
              vida form av möjligheter till tänkbara lokala initiativ som vi
              vill se.
            </seg>
            <seg n="c3276ccc">
              Man skulle uppnå bättre hälsa, kortare väntetider och kortare
              sjukskrivningstider om riksdagen stiftade en lag om en utvidgad
              finansiell samordning i väntan på vårt förslag om vårdregioner.
            </seg>
            <seg n="da9e246f">
              Vi menar att inom en sådan finansiell samordning ryms också Försäkringskassans
              resurser för sjukförsäkringen som skulle kunna användas till att
              utveckla landstingens arbete med att skriva sjukintyg och värdera
              arbetsförmågan. Det tycker vi skulle vara en bra modell för att
              i ett lokalt arbete baserat på sunda ekonomiska incitament uppnå
              samma resultat som regeringen nu tycks vilja uppnå med en ny anslagspost.
            </seg>
            <seg n="42ac26ff">
              Fru talman! Det har nu plötsligt blivit legitimt att tala om
              missbruk, fusk och rena oegentligheter. Det är bra. Det visar
              sig ändå att det inte var helt ogrundat när vi och andra tog upp
              diskussionen för ett par år sedan.
            </seg>
            <seg n="8e885f8a">
              Regeringen ger i den budget som kammarens majoritet senare kommer
              att anta Försäkringskassan möjlighet att anställa 300 årsarbetare
              för att stärka kontrollfunktionen. Det är på tiden. Men, som vanligt,
              saknar regeringen förmågan att ta ett helhetsgrepp. Kassornas
              ökade kontrollmöjligheter förväntas innebära fler polisanmälningar
              och annan hantering inom rättsväsendet. Och redan med de få anmälningar
              som hittills gjorts klagar kassorna på att rättsväsendet inte
              har mött upp med motsvarande aktivitet. Och i går kunde vi läsa
              ett meddelande från polisen om att man inte har möjlighet att
              prioritera förväntade anmälningar med anledning av kassans nya
              kontrollsystem eftersom polisen inte har fått motsvarande förstärkning.
              Vet inte det ena departementet vad det andra föreslår, eller begriper
              man helt enkelt inte sambanden?
            </seg>
            <seg n="bd63ea1e">
              Utöver att Folkpartiets budgetförslag innebär förstärkta resurser
              till polis och övrigt rättsväsende, av många skäl, föreslår vi
              att regeringen och Försäkringskassan ska studera verksamheten
              när det gäller dessa frågor som bedrivs i Storbritannien. Att
              stoppa missbruk och oegentligheter är både ekonomiskt nödvändigt
              och angeläget ur ett förtroendeperspektiv. I det ingår också att
              Försäkringskassan måste bedriva en kontinuerlig information, pedagogiskt
              och lättillgängligt upplagd, som handlar om rättigheter och skyldigheter
              och samtidigt reda ut de eventuella missförstånd som gäller förutsättningarna
              för att få sjukpenning.
            </seg>
            <seg n="d513b32a">
              Till sist vill jag uppehålla mig något vid arbetsgivarnas medfinansiering.
              I en mängd motioner krävs ett avskaffande. Få pålagor har upprört
              företagen så som denna. Det hjälper inte att arbetslivsministern
              och andra i debatter här i kammaren och i andra sammanhang påstår
              att småföretagen kan göra en vinst genom skyddsreglerna.
            </seg>
            <seg n="50bfd138">
              Socialdemokraterna måste lära sig att förstå hur en företagare
              tänker. En företagare tänker inte i kollektiva termer av att alla
              företagare i Sverige nog tjänar på sänkta arbetsgivaravgifter,
              utan man tänker: Hur ska jag ta ansvar för mitt företags framtid,
              mina anställda, min familjs försörjning och så vidare? Skyddsreglerna
              till trots kan ett enskilt företag drabbas hårt. Och oavsett vad
              regeringen och Kurt Kvarnström här påstår har medfinansieringen
              medfört en hårdare sållning vid anställning.
            </seg>
            <seg n="d0d011ef">
              För alla dem som försöker komma tillbaka till arbetsmarknaden
              efter en längre tids sjukskrivning eller, vilket är än svårare,
              för dem som försöker bryta sin förtidspensionering, är vägen ut
              i princip stängd. Ams har hittat en egen väg att klara sig ur
              problemen. Aldrig någonsin har så många definierats som arbetshandikappade
              av Arbetsförmedlingen. Och med den stämpeln är man inte välkommen
              till arbetsförmedlingen. Man hänvisas tillbaka till Försäkringskassan.
            </seg>
            <seg n="6f980cec">
              Att det är ont om jobb och att många människor drabbas hårt är
              bedrövligt. Men det är också bedrövligt att bevittna hur en socialdemokratisk
              regering undan för undan drar åt tumskruvarna för dem som är utanför
              arbetsmarknaden genom ytterligare pålagor på arbetsgivarna. Vi
              har sett en mängd förslag som väl kommer att förverkligas under
              det kommande året.
            </seg>
            <seg n="d1c54a6f">
              För dem som är inne på arbetsmarknaden och lyckas hålla sig kvar
              där ska tydligen allt vara givet. Men den som är utanför ska fortsätta
              att så vara.
            </seg>
            <seg n="024f4932">
              Men nu är det snart val, och då skapas det under två år plusjobb
              och nya anställningsformer med benämningar som ska invagga människor
              i trygghet. Jag menar att det är en falsk sådan.
            </seg>
            <seg n="0663e723">
              Men det finns ett litet hopp, och det är det som finns med i
              den proposition som vi ska rösta om i eftermiddag. Det handlar
              om att Socialdemokraterna i utskottet nu erkänner att pålagor
              på arbetsgivaren kan betyda ökade svårigheter på arbetsmarknaden.
              Det är ett välkommet uppvaknande. Och jag hoppas att den insikten
              också slår rot hos arbetslivsministern, så att det knappa år som
              återstår av hans och den socialdemokratiska regeringens tid vid
              makten inte leder till fler hinder för alla hundratusentals arbetslösa,
              sjukskrivna och förtidspensionerade som kan och vill jobba.
            </seg>
          </u>
          <note type="speaker" n="47ab611f">
            Anf. 90 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-12" n="342b892f">
            <seg n="aeecaa6e">
              Fru talman! När det gäller förtidspensionerna, som Linnéa Darell
              lyfte fram, är vi naturligtvis inte nöjda med den nuvarande situationen.
              Jag tror inte att någon av oss som arbetar med dessa frågor kan
              känna sig nöjd med den situation som vi har.
            </seg>
            <seg n="4c06c229">
              Men vi måste ändå tillstå att det görs en hel del insatser. Jag
              redovisade också ytterligare insatser som nu görs för att förbättra
              denna situation.
            </seg>
            <seg n="458923f3">
              Den landstingsmiljard som nu tillförs kommer naturligtvis att
              vara viktig i den andra delen av detta där landstingen och Försäkringskassan
              får ett särskilt uppdrag att på ett bättre sätt samarbeta i dessa
              frågor.
            </seg>
            <seg n="fa6d1fc9">
              Det som förvånade mig lite grann i Linnéa Darells anförande var
              diskussionen om sjukdomsbegreppet. Där skulle jag gärna vilja
              ha ett ytterligare förtydligande. Anser Linnéa Darell att sjukdomsbegreppet
              inte är bra i dag? Jag kan säga att vi i många sammanhang i texter
              och muntligt sagt att det viktiga är att se arbetsförmågan hos
              människor och inte se det sjuka. Det finns många svårt sjuka människor
              som utför ett fantastiskt arbete, i många situationer också på
              heltid. Det är viktigare att se den förmåga som människor har
              trots den sjukdom som de många gånger lider av. Därför är jag
              lite förvånad över att Linnéa Darell lyfter fram sjukdomsbegreppet.
            </seg>
            <seg n="c25556ca">
              Jag vill också ställa en fråga om medfinansieringen. Varför ska
              vi inte premiera dem som på ett bra sätt arbetar med dessa ohälsofrågor
              på sina arbetsplatser? Varför ska alla med det förslag som finns
              om höjda arbetsgivaravgifter vara med och ta kostnaderna för detta?
              Jag förstår inte logiken i detta synsätt.
            </seg>
          </u>
          <note type="speaker" n="da54d2cc">
            Anf. 91 LINNÉA DARELL (fp) replik:
          </note>
          <u who="linnea_darell_670248" xml:id="i-57d13177cd8f2e03-1" n="b925ba7f">
            <seg n="d9724af0">
              Fru talman! Först och främst när det gäller landstingsmiljarden
              menar vi att precis samma sak kan uträttas utan att vi tillför
              en ny miljard. Det går alldeles utmärkt, precis som jag sade i
              mitt anförande, att lagstifta om en utvecklad finansiell samordning.
              Och inom ramen för den kommer dessa resurser att finnas. Vi har
              därför inte mindre pengar till det, och vi är inte heller motståndare
              till detta arbete. Men, som sagt, vi har en annan syn på finansieringen
              av det.
            </seg>
            <seg n="fbd4b682">
              Det finns en risk när det gäller dessa pengar till landstinget,
              nämligen att om det inte blir väldigt tydligt i anvisningarna
              till vad de ska användas finns det landsting som har anledning
              att stoppa dem i svarta hål. Det var också en oro som man uttryckte
              från Läkarförbundet när vi från utskottet träffade dem häromkvällen.
            </seg>
            <seg n="d178b714">
              Sjukdomsbegreppet tycks vara ganska otydligt för många människor.
              Om man är missnöjd med situationen på sin arbetsplats tycker man
              att det är helt okej att till och med kollektivt tala om att man
              ska sjukskriva sig för att hota arbetsgivaren. Vi menar att det
              är viktigt att det blir tydligt.
            </seg>
            <seg n="0e5aef0f">
              De regionala variationerna när det gäller sjukskrivningar tyder
              väl också på att det finns oklarheter.
            </seg>
            <seg n="55b89a84">
              Jag får återkomma senare till medfinansieringen.
            </seg>
          </u>
          <note type="speaker" n="7c06fa2e">
            Anf. 92 KURT KVARNSTRÖM (s) replik:
          </note>
          <u who="kurt_kvarnstrom_d16d28" xml:id="i-c89e2cbcd3792851-13" n="342b892f">
            <seg n="a6db280e">
              Fru talman! Om jag förstod Linnéa Darell rätt förordar hon till
              och med en lagstiftad samordning. Är det ett förslag som Folkpartiet
              tänker driva? Det gjorde mig lite överraskad, får jag lov att
              säga.
            </seg>
            <seg n="7d023ed6">
              Vi återkommer till medfinansieringen.
            </seg>
          </u>
          <note type="speaker" n="e06a7c24">
            Anf. 93 LINNÉA DARELL (fp) replik:
          </note>
          <u who="linnea_darell_670248" xml:id="i-57d13177cd8f2e03-2" n="b925ba7f">
            <seg n="6bf09164">
              Fru talman! Den finansiella samordningen är ju lagstiftad redan
              i dag. Vad vi menar är att den bör utvidgas till att bli en effektiv
              finansiell samordning. Då krävs det en ny lagstiftning som ger
              utrymme.
            </seg>
            <seg n="5af8fe4f">
              Det vi skrev i vår motion när propositionen om begränsad finansiell
              samordning behandlades är vad det handlar om när jag talar om
              lagstiftning.
            </seg>
            <seg n="a31617f8">
              Sedan har vi medfinansieringen. Jag tycker att det nästan är
              ett hån när Kurt Kvarnström och andra socialdemokrater säger att
              medfinansieringen är ett sätt att premiera de företag som gör
              ett bra jobb för arbetsmiljön. Den bästa premieringen till småföretagen
              är att medfinansieringen tas bort. Det finns inte en enda företagare
              i Sverige som uppfattar systemet med medfinansiering som en premiering.
              Det är otroligt märkligt att använda ett sådant uttryck. Medfinansiering
              är en pålaga och uppfattas, med all rätt, så av företagen.
            </seg>
          </u>
          <note n="a08629c8">
            Utgiftsområde 11
          </note>
          <note type="speaker" n="08aeb877">
            Anf. 94 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-fbd97991a8064d12-3" n="893d627a">
            <seg n="858e8e2d">
              Fru talman! I en av våra större dagstidningar står i dag följande
              rubrik att läsa: Äldre mår allt bättre. Man kan se en bild på
              en dam i de övre 70 åren som arbetat tills hon var 75 år. Det
              är utomordentligt glädjande att fler arbetar och är friska allt
              högre upp i åldrarna. Andelen 6165-åringar som fortsätter att
              arbeta har glädjande nog ökat med 10 %, naturligtvis lite beroende
              på hur man räknar, från 40 % till 50 %.
            </seg>
            <seg n="53ba6696">
              Vad vi nu ska diskutera är förslaget till anslag för vårt pensionssystem,
              eller vårt pensionssparande som det ju egentligen är ett sparande
              för att skapa resurser för att kunna leva hyfsat även när man
              på ålderns höst inte arbetar.
            </seg>
            <seg n="a8a9a766">
              Vi har fått ett stabilt system för ålderspensionen grundat på
              en enkel tanke: Man sparar en del av inkomsten under de år man
              arbetar. Vid 65 år beräknas den återstående livslängden för årskullen.
              Sedan divideras kapitalet med det antalet år, och man får sitt
              pensionsbelopp. Sedan räknas det upp med löneutvecklingen. Härtill
              kommer ett försäkringsmoment som innebär att man så att säga kan
              försäkra sig för ett långt liv genom att andra lever kortare än
              genomsnittet.
            </seg>
            <seg n="80d904a4">
              Larmartiklar kommer med jämna mellanrum, senast förra veckan,
              om att pensionssystemet spricker.
            </seg>
            <seg n="59e997cb">
              Ett annat populärt tema är att pensionen inte räknas upp med
              priserna, eller också talas det om bara 40 % av slutlönen i pension.
            </seg>
            <seg n="81bc1173">
              Spricker pensionssystemet? Nja, knappast. Systemet visade sig
              klara av de svåra påfrestningarna under den värsta aktienedgången
              på 30 år som vi hade omkring år 2000.
            </seg>
            <seg n="46c32824">
              Hur är det då med uppräkningen? Jo, pensionen räknas upp med
              lönerna, och det mer än vad priserna gått upp. Pensionerna är
              därför högre i dag än de skulle ha varit med vårt tidigare pensionssystem.
            </seg>
            <seg n="5dcc942c">
              Sedan har vi detta med bara 40 % av slutlönen. Ja, visst går
              det att räkna fram många scenarier där pensionen blir låg. Men
              då finns garantipensionen med en lägsta garanterad nivå.
            </seg>
            <seg n="ba50385c">
              Vidare gäller det detta med 40 % av slutlönen. Ja, det beror
              på slutlönen. Den kan vara betydligt högre eller också betydligt
              lägre än genomsnittslönen. Det beror naturligtvis på hur många
              år man har arbetat och på hur mycket man därmed har sparat. Finessen
              med pensionsreformen är ju att det är ett sparande på hela livsinkomsten,
              inte relaterat till slutlönen.
            </seg>
            <seg n="cb3f43b4">
              Många andra länder befinner sig fortfarande fastlåsta i omöjliga
              pensionssystem med orimliga åtaganden. Det var också problemet
              med vårt tidigare pensionssystem. Om det hade behållits skulle
              det ha inneburit en orimlig belastning på kommande generationer
              som skulle få betala både sina egna pensioner och en stor del
              av föräldragenerationens pensioner när avgifterna inte längre
              räcker till. En bärande idé bakom pensionsreformen är just att
              få en vettig fördelning mellan generationerna.
            </seg>
            <seg n="478e70f5">
              I alla pensionssystem måste avgifter, pensionsålder och pensionsrätt
              balansera, för annars går systemet över styr. De här faktorerna
              kan justeras åt olika håll. Vi har valt att hålla avgiften fast
              och att garantera en viss pensionsnivå för varje åldersklass.
              Avgifterna i det gamla systemet skulle ha fått höjas, eller också
              skulle vi ha fått göra som man gör i vissa länder där pensionen
              får variera alltefter årets inbetalda avgifter. Jag tror faktiskt
              inte att vi skulle vilja ha det som man har det i de länder där
              pensionen måste varieras, i något fall till och med från månad
              till månad, för att klara finanserna.
            </seg>
            <seg n="5e1f2592">
              Ett annat alternativ hade varit att fatta beslut politiskt om
              en rejält höjd pensionsålder. Vid utformningen av pensionssystemet
              har vi i stället låtit det vara den enskildes val att gå i pension
              tidigare, eller senare, mellan 61 och 67 års ålder, med pensionen
              beräknad på motsvarande fler, eller färre, förväntade pensionsår.
              Pensionssystemet är kalibrerat för den som går i pension vid 65
              års ålder.
            </seg>
            <seg n="e06db873">
              Vi lever fler och friskare år. Det betyder att pensionssparandet
              ska räcka till fler år efter 65 om vi pensionerar oss då. Men
              det betyder också att vi kan vara aktiva betydligt längre. När
              vi lever allt längre och är friska långt upp i åldrarna vill vi
              att det ska vara mer gynnsamt att arbeta längre eller kombinera
              pensionen med fortsatt arbete.
            </seg>
            <seg n="578cd8ec">
              Vi kan nu, som jag nämnt, notera en glädjande utveckling i och
              med att alltfler fortsätter att arbeta längre upp i åldrarna.
              Idealet är inte längre att så tidigt som möjligt övergå till den
              eviga semestertillvaron, helst i en solstol på andra breddgrader
              och med en paraplyförsedd drink i handen. Många vill i stället
              fortsätta att leva ett aktivt liv.
            </seg>
            <seg n="20cbaa74">
              Det finns tyvärr starka inslag av diskriminering av äldre på
              arbetsmarknaden, så det behövs ett antal reformer för att göra
              äldre mer attraktiva på arbetsmarknaden. Vi föreslår till exempel
              möjlighet till tidsbegränsad anställning för personer över 61
              år. Vi föreslår också lägre skatt på arbetsinkomster, något som
              gör det intressant att fortsätta att arbeta eller att kombinera
              arbete och pension. Vi bör sannolikt överväga fler reformer för
              att anpassa regler och förutsättningar för ett längre arbetsliv.
            </seg>
            <seg n="22a73ce8">
              En bidragande faktor beträffande de negativa attityderna till
              äldre sammanhänger med att avtalspensionerna inom flera områden
              fortfarande är förmånsbestämda som ett procenttal av slutlönen,
              vilket ger mycket höga avgifter för äldre personer.
            </seg>
            <seg n="6d44e759">
              Problemet med att arbetsgivare av det skälet inte vill anställa
              äldre skulle lösas om parterna var beredda att övergå till avgiftsbestämda
              pensioner, vilket hittills tyvärr inte visat sig vara fallet.
              Vi föreslår därför att arbetsgivare ska få avdragsrätt endast
              för avgiftsbestämda pensioner.
            </seg>
            <seg n="3a2d783b">
              Det är, som sagt, inte svårt att konstruera räkneexempel med
              personer som inte arbetat tillräckligt länge för att få en acceptabel
              pension. Pensionssystemet är därför kompletterat med grundpension
              i form av garantipensionen. Därtill finns äldreförsörjningsstödet
              avsett för dem som inte har bott tillräckligt länge i Sverige
              för att få garantipension.
            </seg>
            <seg n="1704a31b">
              Ett problem som vi vill åtgärda är att pensionärer med garantipension
              och hög bostadskostnad också får äldreförsörjningsstöd för att
              klara sig. Vi föreslår att de sämst ställda pensionärernas bostadstillägg
              höjs så att de får behålla 225 kr mer per månad efter det att
              hyran är betald.
            </seg>
            <seg n="00871f8e">
              Pensionssparandet är ofta hushållets största tillgång. Vid skilsmässor
              grälar man om pinnstolar, men sällan diskuteras pensionssparandet.
            </seg>
            <seg n="b044f88a">
              Vi vill få till stånd att delad pensionsrätt är huvudregel i
              premiepensionen. Vi vill också förbättra möjligheten att överlåta
              pensionsrätt mellan makar. Vi kan också tänka oss att mer tydligt
              skriva in i lagen att man vid skilsmässa och boskillnad ska ta
              hänsyn till statlig pensionsrätt.
            </seg>
            <seg n="18c04e95">
              När de i den arbetande generationen blir färre och dessutom en
              betydligt större andel fortsätter att vara utanför arbetslivet,
              på grund av till exempel förtidspensionering, riskerar vi att
              få problem även med det nya pensionssystemet.
            </seg>
            <seg n="48a158ea">
              De stora sjuktalen är ett problem när det gäller att kunna klara
              både uppehälle och pension för den sjukskrivna femtedelen och
              dessutom få bidrag till de allmänna pensionerna. Det kostar i
              form av lägre lön, höga skatter och arbetsgivaravgifter och lägre
              tillväxt. Frågan om tillväxt kan verka lite teoretisk, men även
              små förändringar ger stora effekter på sikt och blir mycket viktiga
              sett i pensionsperspektivet.
            </seg>
            <seg n="c85e8cfe">
              Det är också oroande att vi arbetar kortare och kortare tid.
              De som läser vidare börjar ofta inte arbeta förrän vid 27, samtidigt
              som pensionsåldern inom vissa delar av arbetsmarknaden var 59
              år för några år sedan. För den som bara arbetar 32 år är pensionssparandet
              på 18 % i lägsta laget, och man kanske borde spara upp till 30
              % av inkomsten för att få en pension som motsvarar det man förväntar
              sig.
            </seg>
            <seg n="8d8de0b5">
              Pensionen behöver diskuteras mer utifrån de pensionslösningar
              som finns, både statligt, avtalsmässigt och privat sparande. En
              av tankarna i pensionssystemet är att vi ska kunna påverka mer
              själva och kunna välja utifrån våra egna förutsättningar hur vi
              sparar och inte minst när vi väljer att pensionera oss.
            </seg>
            <seg n="03315c27">
              Med detta, fru talman, vill jag återigen yrka bifall till reservation
              nr 1, men jag står bakom alla övriga moderata yrkanden.
            </seg>
          </u>
          <note type="speaker" n="03eff68a">
            Anf. 95 BO KÖNBERG (fp):
          </note>
          <u who="bo_konberg_956905" xml:id="i-64d8f06a50d7a3bd-5" n="cb864554">
            <seg n="91602d08">
              Fru talman! Vi diskuterar under det här blocket den mest omfattande
              av alla socialförsäkringar, hur man än räknar. Om man räknar i
              pengar eller på annat sätt är det den mest omfattande och en av
              de mest viktiga socialförsäkringar vi har.
            </seg>
            <seg n="4609df3e">
              Det är också den socialförsäkring som vi under det senaste dryga
              decenniet har gjort de allra största förändringarna i. Själva
              grundtanken bakom ett system med pensionsförsäkring eller, som
              någon vill kalla det, pensionssparande är förstås att undanröja
              risken för fattigdom på gamla dagar. Det gjorde det gamla systemet,
              och det gör det nya också, till och med på en något högre nivå
              vad gäller den lägsta standarden inom pensionssystemet.
            </seg>
            <seg n="f8dc30fa">
              Annars utmärks den reform som vi gjorde 1994 av ett antal tunga
              principer.
            </seg>
            <seg n="5905baed">
              Inkomstbortfallsprincipen är en av dem, även om det i det nya
              systemet tolkas som hela livsinkomsten och inte enbart den inkomst
              man hade strax innan en händelse inträffade. På den punkten, hur
              man utformar en inkomstbortfallsprincip, finns det förstås betydande
              skillnader mellan en pensionsförsäkring, där man förutser en händelse
              kanske 40 år i förväg, och sjuk- och arbetslöshetsförsäkringar,
              där något kan inträffa från den ena dagen till den andra och helt
              utan förberedelse.
            </seg>
            <seg n="fcd8ff96">
              Systemet ska vara ekonomiskt uthålligt, och det har då införts
              ett par följsamhetsprinciper. Det ena är följsamheten till löneutvecklingen
              i landet, och det andra är följsamheten till vad som händer med
              livslängden. Det senare är relativt ovanligt. Det har börjat komma
              lite grann på senare år i några andra svenska system, men när
              det infördes var det kanske första gången som man i ett allmänt
              system kopplade samman vad som hände med livslängden och själva
              ersättningsnivåerna. Det hade förstås att göra med den mycket
              glädjande utveckling vi har i vårt land, och i många andra länder,
              det vill säga att vi har förmånen att leva längre och längre.
              Men det får ekonomiska konsekvenser, och de omhändertas i det
              nya systemet med hjälp av följsamheten till livslängden.
            </seg>
            <seg n="3af2bcf4">
              Ett annat inslag, som var nytt, var att alla kommer att få ta
              del i den sannolikt snabbare utveckling som sker på värdepapper
              än vad som sker med de genomsnittliga lönerna. Sannolikt, säger
              jag, för ingen känner framtiden. Vad vi däremot vet är att de
              senaste 8085 åren har det definitivt varit på det viset, och får
              vi en utveckling av liknande art kommer en stor del av utvecklingen
              verkligen att kunna komma alla i befolkningen till del, och inte
              bara dem som har blivit lite mera vana vid att skaffa sig värdepapper.
            </seg>
            <seg n="419d57bd">
              Det ska vara samhällsekonomiskt goda drivkrafter i systemen så
              långt det är möjligt. Vi ska försöka minska skatteandelen. Vi
              har försökt åstadkomma detta genom det mycket nära sambandet raka
              rör som finns mellan det som betalas in och det som betalas ut.
              Det gör exempelvis svartarbete mindre lönsamt än i det tidigare
              systemet, där kopplingen mellan avgifter och förmåner var avsevärt
              svagare.
            </seg>
            <seg n="4b569dbb">
              Ytterligare en princip är flexibilitet vad gäller möjligheten
              att få ut pengarna. Man kan i det nya systemet välja när man vill,
              från 61 års ålder till förhoppningsvis åtminstone 67, som vi nu
              har höjt gränsen till för hur länge man har rätt att stanna kvar
              på arbetsplatsen. Inom systemet är det inte någon åldersgräns
              alls, utan där är det bara himlen som är gräns man har rätt att
              jobba så länge som helst och få ut sin pension på försäkringsmässiga
              villkor.
            </seg>
            <seg n="9783cedf">
              Ytterligare en princip har varit att se till att medborgarna
              får så god information som möjligt. Det är ingen tvekan om att
              informationen är oerhört mycket bättre än den var tidigare. Och
              den är bättre än i nästan något annat land. Det finns ett par
              länder numera som har system som liknar våra, men måste jag välja
              jag medger i och för sig att jag är partisk är nog det svenska
              systemet bäst i världen vad gäller att informera medborgarna.
            </seg>
            <seg n="d46159ff">
              Vi har varit måna om att få en politisk stabilitet i regelsystemen.
              Den uppgörelse som gjordes stod drygt 85 % av riksdagsledamöterna
              bakom. Tittar man på dagens kammare och de omröstningar som kommer
              att ske senare, är det nog fortfarande över 85 % som står bakom
              detta.
            </seg>
            <seg n="39214562">
              Reformen har väckt mycket stor uppmärksamhet internationellt,
              inte bara bland pensionsexpertis utan bland politiker av olika
              slag som har att syssla med de här frågorna.
            </seg>
            <seg n="7fbba8dd">
              Fru talman! Hur har det då gått hittills, om man i någon mån
              ska försöka summera utvecklingen sedan uppgörelsen mellan de fem
              partierna för snart tolv år sedan? Vad gäller den lägsta nivån
              i systemet, garantipensionen, har det skett en höjning. Genom
              den förändring som ägde rum från folkpension till garantipension
              är den lägsta nivån högre än tidigare.
            </seg>
            <seg n="90b2b5cf">
              Inkomstpensionen har också utvecklats snabbare än i det gamla
              ATP-systemet. Jag tror att Anna Lilliehöök nämnde det i sitt inlägg
              nyss. Det var inte något som utlovades från de fem partiernas
              sida den dag uppgörelsen gjordes eller under resans gång, men
              utvecklingen har hittills varit så. Det är förstås glädjande och
              trevligt.
            </seg>
            <seg n="3da2bbd7">
              En del av ökningen beror på en förändring i sättet att beräkna
              indexeringen och hur man ska låta den slå igenom på inkomstpensionen.
              Därvidlag har det väl skett en viss höjning utöver den faktiska
              utvecklingen på lönesidan.
            </seg>
            <seg n="2bd90c35">
              Premiepensionen och buffertfonderna, för att avrunda med dem,
              infördes båda ungefär samtidigt som det största börsfallet i modern
              historia ägde rum det största börsfallet på 70 år. Om vi nu tittar
              på vad som har hänt vad gäller premiepensionen har närmare 90
              % av dem som varit med hela tiden återfått minst det ursprungliga
              värdet, och en betydande andel har fått ökningar långt utöver
              inflationen. Som det ser ut just nu förefaller den trenden fortsätta.
            </seg>
            <seg n="b67f18f0">
              Vad gäller buffertfonderna gavs de efter många års diskussion
              rätt att investera i värdepapper, både svenska och utländska.
              Utvecklingen var förstås mycket negativ eftersom detta kom att
              äga rum vid maximalt olämplig tidpunkt, vilket förstås ingen kunde
              veta i förväg.
            </seg>
            <seg n="78650d74">
              Utvecklingen har även där gått åt rätt håll. Det förefaller nu,
              om inget oförutsett inträffar under december månad, som om buffertfonderna
              tillsammans kommer att ha över 700 miljarder kronor när vi får
              balansräkningen till årsskiftet. Det motsvarar ungefär fyra års
              utbetalning. Det är vad man i teknisk litteratur brukar kalla
              fondstyrka. Det är även på den punkten ett av de högsta värdena
              i världen. Det är nog bara ett par länder till som har något liknande.
              Jag tror exempelvis att våra tyska vänner i stället för fyra år
              möjligen har fyra veckor, eller kanske till och med något mindre.
            </seg>
            <seg n="2b728677">
              En av de saker som vi hade hoppats på när reformen gjordes var
              att de drivkrafter för att arbeta längre som finns i systemet
              skulle leda till en höjd ålder för utträde från arbetsmarknaden,
              det vill säga att människor skulle stanna kvar längre på arbetsmarknaden.
              Så har också skett. Under åren 20012004 har utträdesåldern stigit
              varje år. De allra senaste siffrorna, som går en bit in på hösten
              i år, visar att den har fortsatt att stiga.
            </seg>
            <seg n="56fee0d5">
              Det finns en hel del som behöver göras, och det gäller framför
              allt avtalspensionernas konstruktion. De bör i större utsträckning
              konstrueras enligt principerna i den stora reformen.
            </seg>
            <seg n="ddd03e19">
              Det är nu viktigt att de fem partierna vårdar uppgörelsen och
              löser de kvarvarande frågorna. Man bör bland annat se till att
              den halvering av avgiften ovanför taket som ingår i uppgörelsen
              nu genomförs fullt ut och att åstadkomma de resterande delar som
              behövs för att reformen ska bli ännu bättre.
            </seg>
            <seg n="7c66ace7">
              Fru talman! Som jag nämnde finns det ett stort internationellt
              intresse för reformen. Nästan alla länder av vår typ har samma
              problem som vi hade när vi genomförde reformen. Dessa diskussioner
              förekommer var och varannan vecka i länder runtom i världen.
            </seg>
            <seg n="04f060ca">
              Det är nu snart tolv år sedan den stora pensionsöverenskommelsen
              träffades. I dag kan man konstatera att de fem partierna har levt
              upp till de utfästelser när det gäller innehållet som då gjordes.
            </seg>
          </u>
          <note type="speaker" n="d5d3dd82">
            Anf. 96 KENNETH LANTZ (kd):
          </note>
          <u who="kenneth_lantz_f46382" xml:id="i-2e828a29f586b3ba-0" n="344c276b">
            <seg n="33e23f22">
              Fru talman! Låt mig först bara göra en komplettering genom att
              yrka bifall till reservation 68 från Kristdemokraterna under punkt
              66.
            </seg>
            <seg n="cf503ef9">
              Sedan vill jag ta tillfället i akt att från Sven Brus och mig
              framföra ett tack till Bo Könberg för alla dessa år. Det förefaller
              att vara den sista debatten som herr Könberg deltar i här i kammaren
              under denna och kanske under någon ytterligare mandatperiod. Men
              välkommen tillbaka! Vi är säkert många som har uppskattat dina
              insatser och det samarbete som vi har haft i debatter, under resor
              och vid andra gemensamma uppdrag till gagn inte minst för pensionssystemet.
              Lycka till, Bo, och tack för ett gott kollegialt samarbete!
            </seg>
            <seg n="f207ce55">
              Många människor i vårt land har efter flera års hårt arbete nått
              en aktad ålder. Jag tänker på våra äldre som i dag är pensionärer
              och dagligen tvingas vända på krona efter krona. Det är dråpligt
              att våra debatter om pensionerna varje år ska komma så här nära
              julhandeln som de gör. Vi hör i medierna hur allt större summor
              läggs på julhandeln, kanske till gåvor som man både kan ha och
              vara utan. Detta noteras även av de äldre som lever på minsta
              tänkbara pension. Det känns inte riktigt bra.
            </seg>
            <seg n="25752179">
              Många av oss i kammaren är barn till en generation som har byggt
              upp den välfärd och den ekonomi som vi i dag kan glädjas över.
              Men själva får de titta djupt i pensionsutbetalningen på kontot
              för att se om det finns pengar över till barnbarnens julklappar.
              De saknar ekonomisk trygghet.
            </seg>
            <seg n="73b36a5c">
              Att bygga ett samhälle där alla kan åldras i trygghet och värdighet
              är ett av välfärdspolitikens allra viktigaste mål. Det är helt
              enkelt ett av syftena med vårt välfärdssystem, och måttet på hur
              vi uppnått detta mål är att äldre måste få känna sig trygga i
              sin försörjning och att unga människor är trygga med att åldras.
            </seg>
            <seg n="cbea5991">
              Med dagens stora brister inom äldreomsorgen och vården är tryggheten
              och värdigheten långt ifrån en realitet för alla människor. Goda
              pensionsvillkor, slopad fastighetsskatt och sänkt skatt på hushållstjänster
              är några åtgärder som delvis skulle kunna kompensera för bristerna
              inom den kommunala äldreomsorgen. Åtminstone skulle många äldre
              ha råd att själva köpa den service som det allmänna allt oftare
              förnekar dem. Men detta är bara kompletterande åtgärder.
            </seg>
            <seg n="7ebfee6c">
              Grundtryggheten borde gälla för alla, som pensionsöverenskommelsen
              är mellan socialdemokraterna och oss borgerliga. Det borde vara
              en absolut trygghet och en självklarhet för alla.
            </seg>
            <seg n="a62c3710">
              Men tyvärr är det inte så i dag. Många av de 1,4 miljoner äldre
              som vi har all anledning att känna en viss oro för hur de ska
              klara sin försörjning, och det är inte rätt. Uppgörelsen har gjort
              pensionssystemet mer finansiellt stabilt ja, det är sant vilket
              borgar för att även kommande generationer får ut godtagbara nivåer
              på sina pensioner. Det fria valet av pensionstidpunkt har ökat
              individens handlingsutrymme att själv kunna styra sin pensionsersättning,
              och det är bra. Garantipensionen har höjts, vilket vi också gläds
              över.
            </seg>
            <seg n="125ce68d">
              Men vi välkomnar ändå reformer som skulle innebära att det blev
              en större valfrihet inte minst för våra äldre. Det återstår alltså
              fler problem att lösa, särskilt för dem som har haft låg eller
              ingen inkomst. Kristdemokraterna kommer därför att fortsätta att
              arbeta för en förbättring och vi önskar på sikt en höjning av
              garantipensionen med 300 kr per månad det är vår ambition och
              vi har avsatt 1,8 miljarder kronor extra till detta i vår budgeten
              för 2006. Vi menar också att regeringens föreslagna höjning av
              grundavdraget med 50 kr är otillräcklig. Det borde höjas till
              130 kr per månad.
            </seg>
            <seg n="676f3f9d">
              Fru talman! Låt mig ta ett exempel från dagliga livet på hur
              det är att vara pensionär.
            </seg>
            <seg n="61c054c5">
              Min pension räcker inte mer än till hyra och mat för dagen, säger
              den för övrigt glade pensionären som jag träffade i Helsingborg
              på första advents återkommande julskyltning. Det känns onekligen
              svårt när enskilda och dessutom närstående människor berättar
              om sin ekonomiska situation.
            </seg>
            <seg n="906a7122">
              Det är inte alldeles säkert att dessa människor har sämre livskvalitet.
              Men det är inte lätt att vara glad och tacksam pensionär när kostnaderna
              ökar mer än vad pensionsutbetalningarna gör. Det var därför som
              jag för några söndagar sedan med sorg och besvikelse lyssnade
              till den här personen som arbetat nästan hela livet och nu lever
              på marginalen. Pengarna räcker inte, sade pensionären jag besökte,
              och denne får representera många i samma situation.
            </seg>
            <seg n="cd7a9754">
              Det saknas varje månad pengar till idrottsbiljetter, julklappar,
              gåvor och till och med till biljetter för att resa till barn och
              barnbarn. Det finns en grupp människor i Sverige i dag som inte
              är direkt fattiga, men som inte får pengarna att räcka till våra
              äldre med låga pensionspoäng.
            </seg>
            <seg n="7912e3bc">
              Fru talman! Bostadstillägget är en annan viktig fråga som utskottet
              har att ta ställning till i dag. Vi välkomnar regeringens förslag
              om en höjning till 91 % av bostadskostnaden samt att taket höjs
              för vad som anses som skälig boendekostnad.
            </seg>
            <seg n="5773a3fe">
              Däremot menar vi att fritidshus inte bör räknas in i underlaget
              för bostadstillägget, utan i stället bör det baseras endast på
              permanentboendet. Fastighetstaxeringen, som ofta baseras på tomtvärdet,
              gör att äldres fritidsfastigheter räknas som förmögenhetsinnehav,
              trots att detta är ett helt orealiserat innehav.
            </seg>
            <seg n="a127fcfa">
              Kombinationen av den orimliga fastighetstaxeringen och medräkningen
              av fritidsfastigheter innebär att just de som drabbas av extremt
              höga fastighetsskatter också är de som drabbas av att inte kunna
              ansöka om bostadstillägg. Det är oacceptabelt att äldres livskvalitet
              ska försämras på det här sättet. Det handlar om människor som
              har arbetat hela livet, som betalat skatt och som i många fall
              har få andra möjligheter till rekreation.
            </seg>
            <seg n="b40cb3ea">
              Till betänkandet har vi ett särskilt yttrande, nr 7, där Sven
              Brus och jag redogör för vårt ställningstagande i denna och intilliggande
              frågor.
            </seg>
            <seg n="be1e468a">
              Med tanke på pensionsöverenskommelsen mellan våra borgerliga
              partier och Socialdemokraterna har jag inget ytterligare yrkande.
              Kristdemokraterna kommer dock att fortsätta sitt arbete för att
              skapa bättre ekonomi för pensionärer med låg pension.
            </seg>
            <seg n="4e3fd7a5">
              Ett annat problem är att så få känner till att de är berättigade
              till särskilt bostadstillägg, och det vill jag också aktualisera.
              Ansökningsförfarandet är så krångligt att de äldre många gånger
              avskräcks från att söka. Mörkertalet är därför väldigt stort,
              särskilt i åldersgruppen 6570 år. Men enligt Försäkringskassans
              beräkningar är det nästan en tredjedel av de berättigade som inte
              ansöker om denna förmån, och det tycker vi är beklagligt. Informationen
              måste bli bättre och tydligare om vad rättigheterna i försäkringssystemet
              som sådant omfattar såväl när det gäller pensioner som andra försäkringar
              i vårt välfärdssystem.
            </seg>
          </u>
          <note type="speaker" n="77ee9d9e">
            Anf. 97 ULLA HOFFMANN (v):
          </note>
          <u who="ulla_hoffmann_7f5515" xml:id="i-2a270c489cb1d2c4-0" n="3a740501">
            <seg n="5a1d5d79">
              Fru talman! Du vet väl inte vad hjon är och inte fattigstuga
              heller, och det ska du bara vara glad för. Fattigstuga var någonting
              som fanns förr i tiden, och skulle jag berätta om den ordentligt
              så bleve det ruskigare än alla Krösa-Majas hemskheter om mördare
              och spöken och vilda djur. Om du tänker dig en liten usel stuga
              med ett par rum i och hela den stugan full med fattiga, utslitna
              och gamla människor som bor där tillsammans i en enda röra av
              bara lort och löss och svält och elände, då vet du vad fattighjon
              är och fattigstuga.
            </seg>
            <seg n="29ae2924">
              Så inleder Astrid Lindgren berättelsen om det stora tabberaset
              i Katthult. Det är en berättelse som väl beskriver varför det
              är viktigt med en bra ålderspension. Den som har pensionerats
              har få eller inga möjligheter att förstärka sin pension. Är det
              då via de förvärvsarbetandes välgörenhet eller är det via det
              system dit pensionärerna under sina förvärvsaktiva liv solidariskt
              har betalt skatter, och därmed betalt för sin framtida pension,
              som pensionärernas standard ska garanteras?
            </seg>
            <seg n="8ae85ee7">
              Vad kan man då kräva av ett pensionssystem? Jo, att det är förutsägbart.
              Man ska veta vad man får och vilka regler som gäller, och man
              ska veta att man får det som lovats. Det ska omfördelas över livscykeln,
              mellan könen och mellan klasserna. Det ska finansieras solidariskt
              via skatter och sociala avgifter, och man ska inte kunna spekulera
              bort hela eller delar av sin pension. Och det ska vara hållbart
              både för individen, det vill säga den enskilda pensionären, och
              nationalekonomin.
            </seg>
            <seg n="6a9996db">
              Nuvarande system uppfyller endast ett av kraven, det är finansiellt
              stabilt. Det är förstås bra att staten alltid vet vad pensionerna
              kostar. Fast inte ens det är helt säkert. Under vissa förhållanden
              kan statens kostnader för garantipensionen öka, vilket gör att
              systemet då inte längre är finansiellt stabilt.
            </seg>
            <seg n="9d9441e8">
              Problemet är att om avgifterna från dem som förvärvsarbetar inte
              räcker till att betala pensionerna får den enskilda pensionären
              stå för den risken själv, trots att han eller hon troget betalat
              in sina avgifter. Om inte de förvärvsaktivas avgifter räcker till
              att betala pensionerna, slår en broms till i systemet. Det är
              en broms som gör att pensionerna inte räknas upp eller, om det
              vill sig illa, sänks. Det blir ju då lite komiskt att läsa i ett
              debattinlägg från Socialdemokraterna och de fyra borgerliga partierna
              i Genomförandegruppen att det nya pensionssystemet kommit till
              för att garantera de framtida pensionerna. För vem är det en garanti?
            </seg>
            <seg n="da157730">
              Det hävdas i debatten att dagens pensionärer gynnas av det nya
              pensionssystemet genom att deras köpkraft har ökat. Men för den
              som gått i pension de senaste åren har den ökat från en avsevärt
              lägre nivå än för de forna ATP-pensionärerna. När systemet skulle
              säljas in hos folket av Socialdemokraterna och de fyra borgerliga
              partierna hävdades det att det skulle ge lika mycket som ATP-systemet
              och vara minst lika bra.
            </seg>
            <seg n="40344e41">
              I årets budgetproposition kan vi läsa det som kritikerna framförde
              redan 1994: För ett typfall med en ensamstående som arbetar heltid
              i privata sektorn och tar ut sin pension vid 65 år efter 40 års
              oavbruten tjänst blir kompensationsgraden 54 procent. Detta är
              första gången jag ser regeringen medge att pensionen i det nya
              systemet inte blir lika bra som i ATP-systemet. Där var den enskilda
              pensionären lovad 65 % av slutlönen.
            </seg>
            <seg n="3e3f0848">
              Hur många kommer, med dagens arbetslöshet och det gäller kanske
              framför allt våra unga kvinnor och män som har en hög arbetslöshet
              och dagens höga sjukskrivningar, att arbeta oavbrutet i 40 år?
              Risken är därmed stor att det blir många som inte kommer att nå
              ens till de 54 procenten av slutlönen.
            </seg>
            <seg n="c41a3046">
              När Genomförandegruppen säger att det finns ett fåtal debattörer
              som ägnar sig åt att sprida en felaktig bild av hur mycket det
              nya pensionssystemet kommer att ge, undrar jag vem det var som
              spred en felaktig bild. Var det den som, likt Genomförandegruppen,
              hävdade att det nya systemet skulle ge lika mycket som ATP-systemet
              eller den som hela tiden hävdat att det nya systemet kommer att
              ge lägre pensioner, något som nu bekräftas av regeringen i budgetpropositionen?
            </seg>
            <seg n="e68a516d">
              Det problematiska är att Genomförandegruppen tror att det handlar
              om bristande kunskap och information om hur det nya systemet ser
              ut och vad det kommer att ge för pension. Det kanske är så att
              Genomförandegruppen borde börja med att informera statsministern,
              som från andra sidan jordklotet säger att han är säker på att
              det ni, det vill säga de fem partierna, gjort inte kommer att
              vara populärt om 20 år när de som går i pension ser vad ni gjort.
              Och vad är det som ska informeras bort? Vad är det för bristande
              kunskap som folket i Sverige har tillsammans med statsminister
              Göran Persson? Som om det skulle gå att informera bort att det
              nuvarande pensionssystemet ger 54 % av slutlönen efter 40 års
              oavbrutet förvärvsarbete. Som om det skulle gå att informera bort
              att det går att spekulera bort en del av pensionen på börsen.
              Vad är det som ska informeras bort?
            </seg>
            <seg n="307c9754">
              Pensionerna ska inte vara en del av de årliga budgetförhandlingarna
              säger Genomförandegruppens representanter på Brännpunktssidan
              i Svenska Dagbladet. Det är ju en sanning med modifikation, för
              inte har väl ATP-pensionen eller inkomstpensionen varit föremål
              för budgetförhandlingar? Det som har budgetförhandlats är folkpensionen
              och pensionstillskottet och nu garantipensionen.
            </seg>
            <seg n="239f3163">
              I det gamla pensionssystemet kunde politikerna ta sitt ansvar
              genom att höja pensionstillskottet när situationen för fattigpensionärerna
              blev alltför eländig. Och jo, Kenneth Lantz, det finns fattigpensionärer
              i Sverige i dag. I dag finns inte den möjligheten kvar. När jag
              tittar på de motioner som kommit in om höjd garantipension för
              fattigpensionärerna, förstår jag att det finns delar i Genomförandegruppen
              som skulle ha velat behålla den möjligheten.
            </seg>
            <seg n="b87b04d5">
              Fru talman! Vänsterpartiet har nu under en följd av år motionerat
              om att de forna ATP-pensionärerna ska kompenseras för de ca 10
              % värdeförlust de led i början på 90-talet genom en urholkning
              av basbeloppet. Vi menar att det bästa sättet att göra det är
              att ge dessa pensionärer en engångsuppräkning vid ett tillfälle.
              Vi anser att regeringen ska återkomma med förslag på hur de forna
              ATP-pensionärerna bäst ska kompenseras för detta inkomstbortfall
              som sades skulle vara tillfällig.
            </seg>
            <seg n="5f4a47ba">
              Vi har i år återigen motionerat om Percy, det vill säga om de
              pensionärer som får yrkesskadelivränta därför att de en gång har
              skadats på jobbet och som är återbetalningsskyldiga enligt de
              samordningsregler som finns, trots att de har återbetalat mer
              än de fått ut i ett engångsbelopp. Jag fick ett brev häromdagen
              från Percys fru. Hon berättade att Percy nu betalat in ca 90 000
              kr mer än han fick ut i ett engångsbelopp. Det har alltså dragits
              ca 90 000 kr mer från Percys pension, på grund av samordningsreglerna,
              än vad Percy fick i engångsbelopp. Det kan inte vara rimligt att
              någon människa ska utsättas för det. Vänsterpartiet vill därför
              att möjligheten att få ut yrkesskadelivräntan som ett engångsbelopp
              ska tas bort och att Percy ska anses skuldfri. Något annat är
              orimligt.
            </seg>
            <seg n="e04e29d4">
              Fru talman! Jag står självfallet bakom Vänsterpartiets alla reservationer
              på utgiftsområde 11, men för tids vinnande yrkar jag bifall endast
              till reservation 70 under punkt 70 och reservation 71 under punkt
              71.
            </seg>
          </u>
          <note type="speaker" n="84f822e2">
            Anf. 98 BO KÖNBERG (fp) replik:
          </note>
          <u who="bo_konberg_956905" xml:id="i-64d8f06a50d7a3bd-6" n="cb864554">
            <seg n="2c4ebd96">
              Fru talman! Jag förstår av Ulla Hoffmanns inlägg att hon inte
              heller i år har blivit övertygad om det nya pensionssystemets
              förträfflighet. Många av de saker som hon tar upp har vi diskuterat
              flera gånger tidigare. Jag tänkte försöka att hinna med två i
              det här inlägget.
            </seg>
            <seg n="871f770b">
              Det ena är påståendet om att vi skulle ha sagt att det skulle
              ge lika mycket som ATP-systemet. Det vi sade var att med undantag
              av eventuella förändringar i livslängden i framtiden skulle det
              ge ungefär lika mycket i genomsnitt som ATP-systemet. Det tror
              jag fortfarande är sant. Däremot har ju Ulla Hoffmann genom åren
              inte varit speciellt benägen att diskutera de här förändringarna
              i livslängden och vad de betyder. Med ATP-systemet skulle den
              frågan förstås ha lett till ett finansiellt problem som måste
              lösas. Ulla Hoffmann vet kanske hur. Jag förmodar att det handlar
              om höjda avgifter. Det är ju en värderingsfråga. Vill vi använda
              en allt större del av våra pengar för att vi ska kunna få alltfler
              pensionsår eller inte?
            </seg>
            <seg n="30b690ef">
              Den andra frågan jag vill ta upp gäller den myt som har spridits
              i många år och som Ulla Hoffmann fortsätter att upprepa, nämligen
              att ATP-pensionärerna skulle ha förlorat 10 % under 90-talet.
              Det är inte korrekt. Ungefär sex procentenheter av dessa tio procentenheter
              har att göra med förändringen i skattereformen och handlar om
              ren neutralisering. ATP-pensionärerna gottgjordes för detta genom
              själva reformen. Man kan förstås vara för att man ska höja den
              delen med sex procentenheter om man vill, men man bör inte fortsätta
              att sprida myter.
            </seg>
          </u>
          <note type="speaker" n="1598e52c">
            Anf. 99 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-1" n="3a740501">
            <seg n="4ce67f7b">
              Fru talman! Det är självklart att förändringar i livslängden
              påverkar hur människor beter sig. För min del har det inneburit
              att jag har bestämt mig för att jag går i pension vid 65 års ålder
              därför att jag har haft sådana arbetsuppgifter att jag kan gå
              i pension vid 65 års ålder, det vill säga att min kropp inte är
              helt utsliten ännu.
            </seg>
            <seg n="2bfb540c">
              Jag vägrar inte att se att en höjd medellivslängd kan leda till
              att människor beter sig på ett annat sätt.
            </seg>
            <seg n="c1d21e14">
              Men vad jag menar att Bo Könberg gör är att han inte tittar på
              inträdet i pensionen. Jag tror att det var Anna Lilliehöök som
              pratade om folk som studerar tills de är 27 år. Det är en grupp,
              men vi har också en annan stor grupp, nämligen dessa unga kvinnor
              och män som inte kommer in på arbetsmarknaden. De kommer inte
              att komma upp i 40 år, alltså det som krävs för att man ska få
              54 % av slutlönen enligt regeringen. Jag antar att Bo Könberg
              håller med om den beräkning som har gjorts i budgetpropositionen.
              Det innebär att de inte kommer att hinna arbeta dessa 40 år, och
              de kommer därför inte heller att ens en gång nå upp till 54 %
              av slutlönen.
            </seg>
          </u>
          <note type="speaker" n="b8ad2b62">
            Anf. 100 BO KÖNBERG (fp) replik:
          </note>
          <u who="bo_konberg_956905" xml:id="i-64d8f06a50d7a3bd-7" n="cb864554">
            <seg n="b588a4e3">
              Fru talman! Det som Ulla Hoffmann nu avslutar med är ju ett jätteproblem
              i samhällslivet. Man skulle kunna sammanfatta det hon säger. Vi
              vet nu att medellivslängden beräknas att vara lite drygt 80 år
              enligt de senaste siffrorna, och Ulla Hoffmann talar om att människor
              kanske knappt kommer att orka eller få arbeta 40 av dessa år.
              Det är självklart att det är ett gigantiskt ekonomiskt problem.
            </seg>
            <seg n="974ffa80">
              Vi har försökt se till att incitamenten inom pensionssystemet
              är så bra som möjligt. Sedan finns det väl all anledning att se
              till att vi har en helt annan situation på arbetsmarknaden. Det
              brukar vi diskutera i andra sammanhang och ha lite olika uppfattningar
              om, men jag hoppas att det inte är så att Ulla Hoffmann nu talar
              för att vi ska försöka anpassa Sverige och pensionssystemet efter
              en situation där man knappt orkar arbeta 40 år för att försörja
              sig i 81 år. Det kommer nämligen inte att gå. Det kommer att krävas
              oerhörda avgifter mitt i livet, då man förhoppningsvis bildar
              familj, skaffar hus, skaffar barn med mera.
            </seg>
            <seg n="c194d280">
              Du nämnde ingenting om det som jag påstod vara en myt, nämligen
              de 10 procenten. Vi har diskuterat det flera gånger förut. Vederlägger
              du inte detta nu så utgår jag ifrån att du äntligen har accepterat
              att du hade fel.
            </seg>
          </u>
          <note type="speaker" n="104e8531">
            Anf. 101 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-2" n="3a740501">
            <seg n="1cf04dd4">
              Fru talman! Låt mig då ta upp det som Kenneth Lantz pratade om
              tidigare. Helt ärligt: Jag kommer att sakna våra debatter i pensionsfrågan,
              Bo Könberg! Vi har debatterat den här frågan sedan 1993.
            </seg>
            <seg n="964e7a62">
              När det gäller att orka arbeta ser det ut så i dag. Vi vet att
              genomsnittspensionsåldern för en LO-arbetare är 58 år. Då tvingas
              man antingen gå i förtidspension eller betala för sin dåliga arbetsmiljö
              själv. Det gör man därför att arbetsmiljön ser ut på det sättet
              som den gör. Arbetsgivarna sliter i dag ut människor, som därigenom
              inte kommer att klara av att arbeta så länge som de skulle behöva
              arbeta för att kunna få den högsta pensionen, som Bo Könberg pratar
              om.
            </seg>
            <seg n="480e97cc">
              I den tidigare debatten i dag, under utgiftsområde 10, tycker
              jag att majoriteten faktiskt har visat ganska ordentligt på vilka
              åtgärder som måste vidtas, och att det också handlar om de åtgärder
              som arbetsgivarna vidtar på arbetsplatserna för att människor
              ska orka arbeta till 65 år. En sådan sak vore förstås sex timmars
              arbetsdag.
            </seg>
            <seg n="5bf85423">
              Jag ska inte ge mig in i diskussionen om det är 6 % eller 10
              % nu. Jag kan inte säga bombsäkert att det var 10 % eller 6 %.
              Men däremot kvarstår faktum: Det som togs ifrån ATP-pensionärerna
              har inte ersatts dem. Från majoritetens sida hävdas det att man
              har fått höjda bostadstillägg och andra saker som skulle ha kompenserat,
              men de pensionärer som det handlar om känner att de har blivit
              fråntagna pension, och de vill ha tillbaka den pensionen.
            </seg>
          </u>
          <note type="speaker" n="4c407dc1">
            Anf. 102 BIRGITTA CARLSSON (c):
          </note>
          <u who="birgitta_carlsson_996489" xml:id="i-0e29b6d9d92670cf-3" n="d9c93007">
            <seg n="cf76f73c">
              Fru talman! Ekonomisk trygghet är viktigt för alla människor
              oavsett var i livet vi befinner oss, och den här debatten handlar
              om trygghet vid ålderdom.
            </seg>
            <seg n="b437c2c0">
              Centerpartiets förslag till en förnyad äldrepolitik har vi beskrivit
              i vår motion inom detta område. Grunden i vår äldrepolitik ska
              vara att ålder och erfarenhet är en samhällsnyttig resurs som
              måste uppskattas och tas till vara. Äldre ska i den omfattning
              de önskar vara socialt och politiskt delaktiga och ha makt över
              sin egen livssituation. De ska också kunna leva med ekonomisk
              och social trygghet. Dessutom ska ålderssegregering och åldersdiskriminering
              inte tillåtas. Det är också viktigt med jämlik behandling av kvinnor
              män inom detta område.
            </seg>
            <seg n="325c3955">
              Centerpartiet vill att de sämst ställda pensionärernas situation
              ska förbättras genom en höjning av garantipensionen. Vi vill även
              utreda om bostadstillägget för pensionärer helt eller delvis kan
              omvandlas till en höjning av de lägre pensionerna för att öka
              pensionärernas makt över sin egen ekonomi.
            </seg>
            <seg n="2e7636f8">
              Åldersdiskrimineringen på arbetsmarknaden måste upphöra. Det
              handlar om att underlätta för människor att orka arbeta fram till
              65 år. För personer över 65 vill Centerpartiet avskaffa arbetsgivaravgifterna
              genom ett nytt så kallat arbetsmarknadskontrakt.
            </seg>
            <seg n="e7ef3c6d">
              Fru talman! Äldreomsorgen står inför stora utmaningar. Många
              äldre oroar sig för en hårdare ransonering av både hemtjänst och
              tillgången till trygga boenden. Centerpartiet föreslår en strategi
              för en ekonomiskt hållbar äldreomsorg och vill ha en genomlysning
              av vad som behöver göras för att fler trygga äldreboenden med
              service ska kunna växa fram.
            </seg>
            <seg n="2461f070">
              De äldre, som behöver omsorg och boende, måste ges möjlighet
              att själva välja hur och av vem som de ska få omsorgen samt var
              de ska bo. Vi har också förslag om en fritt val-reform och kraftigt
              sänkt pris på hushållsnära tjänster på samma sätt som man har
              i Finland.
            </seg>
            <seg n="678b5289">
              Det är dessutom viktigt att personalen inom äldreomsorgen får
              högre status och bättre arbetsvillkor och karriärvägar. Centerpartiet
              vill öppna upp för entreprenörerna inom äldreomsorgen. En ökad
              mångfald av vårdgivare är viktigt för att personalen i äldreomsorgen
              ska få större frihet och bättre villkor.
            </seg>
            <seg n="3f1fcec9">
              Fru talman! Centerpartiet har en lång tradition av att värna
              de pensionärer som har de lägsta pensionerna, och vi kommer att
              fortsätta arbeta för att höja garantipensionen. Många av dem som
              har låg pension har ofta varit egenföretagare och stått utanför
              de offentliga systemen. Men de allra flesta med låg pension är
              kvinnor som arbetat hårt med hem och familj. Ofta har de tagit
              ett stort ansvar för den äldre generationen och genom detta minskat
              kostnaderna för samhället. När de senare i livet börjat förvärvsarbeta
              har deras inbetalning till pensionssystemet varit mindre än inbetalningen
              från den som arbetat heltid hela livet, men deras samhällsinsats
              har många gånger varit större. Därför måste deras rätt till en
              trygg ålderdom vara lika stor som för dem som varit yrkesarbetande
              på heltid.
            </seg>
            <seg n="d3cfbe0d">
              Genom en kombination av höjd garantipension, sänkt skatt på låga
              inkomster och justerade regler för bostadstillägget för pensionärer
              vill vi i Centerpartiet öka levnadsstandarden för alla pensionärer
              med låga eller genomsnittliga pensioner, oavsett vilken boendekostnad
              de har. Men samtidigt ökar vi pensionärernas inkomster och minskar
              de riktade bidragen. Genom våra förslag kan de pensionärer som
              önskar och har möjlighet påverka sin ekonomi genom hur de väljer
              att bo. Det är rättvist och ökar de äldres självbestämmande.
            </seg>
            <seg n="69cdfc19">
              Fru talman! En sak har vi alla gemensamt: Vi blir alla äldre.
              Pensionärernas livsvillkor och behov varierar. Därför kan vi inte
              betrakta pensionärerna som en homogen samhällsgrupp. De är inte
              en grupp individer som enbart är i behov av vård och omsorg utan
              i högsta grad människor som tillför mycket till samhällets utveckling
              och vilkas livserfarenhet är en stor resurs.
            </seg>
            <seg n="5c1bfb30">
              Centerpartiet anser att äldre ska ges möjlighet till aktivt deltagande
              i samhällslivet. Både kommuner och landsting bör ha intresse av
              ett väl utvecklat samarbete med pensionärsorganisationerna, för
              att tidigt få ta del av synpunkter och idéer för att utveckla
              verksamheter bättre. Här spelar de lokala pensionärsråden en viktig
              roll. Deras kunskap och engagemang bör komma in i ett tidigt skede
              av beslutsprocessen.
            </seg>
            <seg n="b980ca29">
              De äldre har viktiga erfarenheter och kunskaper som samhället
              måste bli bättre på att ta till vara. För att vi ska kunna ta
              del av denna kunskap krävs att de äldre tillåts vara delaktiga
              i beslutsprocessen i samhällsplaneringen.
            </seg>
            <seg n="9055ae4c">
              Att kunna bo kvar i det egna boendet är en annan viktig trygghetsfråga.
              För att detta ska vara möjligt krävs att man bygger fler bostäder
              som är anpassade för äldre. För de äldre som har bostad inom den
              kommunala omsorgen ska det finnas möjlighet till samboende. Gifta
              par ska inte behöva flytta isär på grund av att de inte klarar
              att bo i eget boende. Ett värdefullt komplement till övrigt boende
              är seniorboende till vilket man kan flytta om man önskar sällskap
              eller närservice.
            </seg>
            <seg n="c94dc8cd">
              Fru talman! Våra pensionärer lever allt längre, och för många
              pensionärer har ekonomin också förbättrats. Men när krafterna
              avtar och man är i behov av hjälpinsatser för att klara av olika
              sysslor som fönsterputsning, storstädning, trädgårdsarbete eller
              snöröjning är det ofta så att kommunernas hemtjänst inte ställer
              upp på alla de önskemål som pensionären har.
            </seg>
            <seg n="cc2c1806">
              Den som inte fått del av hemtjänsttimmar, eller den som vill
              komplettera med extra timmar, måste kunna köpa hushållstjänster
              till rimligt pris. Vi tycker att priset på hushållstjänster ska
              reduceras kraftigt genom en skattelättnad som innebär att arbetskostnaden
              och därmed priset för en hushållstjänst halveras. Det kommer att
              bidra till en breddad arbetsmarknad, göra dagens svarta jobb vita
              och även ge dem med låg pension möjlighet att köpa städ-, matlagnings-,
              snöskottnings- eller trädgårdshjälp. Det skulle höja självkänslan
              och livskvaliteten för många äldre, som därmed skulle slippa bli
              biståndsbedömda och enbart få hjälp utifrån vad någon annan bedömer
              är rimligt.
            </seg>
            <seg n="7bc1dde4">
              Kombinationen av fritt val i hemtjänsten och sänkt skatt på hushållsnära
              tjänster är viktig. Erfarenheterna från andra länder visar att
              sänkt skatt på hushållsnära tjänster skapar en marknad för välfärdstjänster
              och en mångfald olika företag etableras. I Finland används de
              skatterabatterade servicecheckarna av var tionde pensionär. Det
              kan jämföras med att det i Sverige är 8,2 % av pensionärerna som
              får del av den kommunala hemtjänsten.
            </seg>
            <seg n="ac8abea9">
              Fru talman! Eftersom Centerpartiets viktigaste förslag inom detta
              utgiftsområde har budgetpåverkan har det redan avslagits vid behandlingen
              tidigare i riksdagen. Därför väljer jag att inte yrka bifall till
              den reservation som vi har.
            </seg>
            <seg n="47765cb7">
              Till sist vill jag tacka vårt kansli med Karin Laan i spetsen.
              Jag vill också tacka mina utskottskamrater och då särskilt Bo
              Könberg, som inte kommer att vara kvar efter nyår, och önska honom
              lycka till med det nya uppdraget.
            </seg>
          </u>
          <note type="speaker" n="5a4e2fd7">
            Anf. 103 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-3" n="3a740501">
            <seg n="19e4e1da">
              Fru talman! Jag noterar att Birgitta Carlsson och Centern har
              motionerat om en höjd garantipension för låginkomstpensionärerna
              eller fattigpensionärerna. Vad jag förstår har även Kristdemokraterna
              gjort det.
            </seg>
            <seg n="fd3f6a17">
              Jag skulle vilja höra hur lyckosamt det arbetet är i Genomförandegruppen.
              Varken Mona Jönsson, Miljöpartiet, eller vi från Vänsterpartiet
              har någon insyn i det ni gör i Genomförandegruppen, och därför
              kanske Birgitta Carlsson kan ge oss ett litet referat av hur lyckosamma
              ni är med att höja garantipensionen.
            </seg>
          </u>
          <note type="speaker" n="e286d662">
            Anf. 104 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-0e29b6d9d92670cf-4" n="d9c93007">
            <seg n="8e1e507c">
              Fru talman! Jag sitter heller inte med i Genomförandegruppen.
              Ulla Hoffmann vet mycket väl att det är Åke Pettersson som sitter
              där för Centerpartiets räkning. Vi har givetvis diskuterat den
              här frågan med honom. Jag har inte kontrollerat hur diskussionen
              går just nu, men jag vet att han är angelägen om att pensionärer
              med lägst pension ska få det bättre.
            </seg>
            <seg n="59b79515">
              Vi i Centerpartiet tycker att man ska använda delar av detta
              bidrag, som ju ändå går till de äldre. Precis som Kenneth Lantz
              nämnde tidigare är det ungefär en tredjedel som inte söker bostadsbidraget.
              Låt det bidraget då i stället medverka till att höja pensionerna
              så att inte så många pensionärer behöver vara beroende av att
              söka bidrag för att klara sitt uppehälle.
            </seg>
          </u>
          <note type="speaker" n="00c5c070">
            Anf. 105 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-4" n="3a740501">
            <seg n="e8d85707">
              Fru talman! Det måste vara bekymmersamt att sitta med i Genomförandegruppen,
              även om jag måste erkänna att jag tycker att det vore bra om man
              öppnade upp så att alla sju riksdagspartier fick vara med där
              för att kunna diskutera pensionssystemet. Då kanske Birgitta Carlsson
              skulle få stöd från Vänsterpartiet just vad gäller att höja garantipensionen.
              Det är något att arbeta för. Jag förutsätter förstås att Åke Pettersson
              talar om för Birgitta Carlsson vad som händer där.
            </seg>
            <seg n="8bd0f3f8">
              Jag har en annan fråga som också rör det vi nu diskuterar, pensionerna,
              och det är hur Birgitta Carlsson ser på kompensationen till de
              ATP-pensionärer som på grund av urholkningen av basbeloppet förlorade
              delar av sin pension. Tycker Birgitta Carlsson, liksom Socialdemokraterna,
              att de fått tillräckligt med kompensation genom höjda bostadstillägg,
              eller ska de kompenseras med ett engångsbelopp?
            </seg>
          </u>
          <note type="speaker" n="3cac0d90">
            Anf. 106 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-0e29b6d9d92670cf-5" n="d9c93007">
            <seg n="f516066e">
              Fru talman! Det råder ingen som helst tvekan om att villkoren
              för pensionärerna förbättrats. Det har också flera talare före
              mig påtalat. Jag anser inte att man nu ska kompensera de pensionärer
              som ännu lever för de eventuella försämringar de fick under den
              period på 90-talet då pensionerna sänktes. Man försämrade villkoren
              för alla inom alla områden eftersom Sveriges ekonomi var så ansträngd.
              Alla fick vara med och dra sitt strå till stacken, även pensionärerna.
              De har fått kompensation efteråt kan man säga, för pensionerna
              har höjts, och de har det bättre i dag.
            </seg>
            <seg n="0c0020de">
              Jag ser det som en fördel och en förmån att det system vi har
              i dag är hållbart. Det känns bra att så pass många partier står
              bakom det. Jag skulle önska att också Ulla Hoffmann och Vänsterpartiet,
              och givetvis även Miljöpartiet, insåg att det är viktigt och ville
              vara med i arbetet med att se till att vi har ett ekonomiskt hållbart
              system som våra pensionärer kan känna sig trygga med.
            </seg>
          </u>
          <note type="speaker" n="74b3a480">
            Anf. 107 MONA JÖNSSON (mp):
          </note>
          <u who="mona_jonsson_19b8be" xml:id="i-cf50b407c3f880b1-3" n="7c21613c">
            <seg n="845d42cd">
              Fru talman! Vid pensionering sker ett inkomstbortfall i alla
              grupper. Bland pensionärerna har de yngre pensionärerna högre
              inkomster än gruppen i stort. Kvinnorna har genomsnittligt en
              lägre ekonomisk standard än männen. Det kan bero på att tidigare
              generationers kvinnor var hemma längre eller kanske arbetade mer
              deltid. Ytterligare en förklaring är att gifta kvinnor ofta lever
              längre än sina män. På individbasis innebär det att fler kvinnor
              över 65 år har en lägre ekonomisk standard. Grundskyddet och äldreförsörjningsstödet
              är viktiga för de ekonomiskt mest utsatta pensionärerna. I betänkandet
              föreslås förbättringar av bostadstillägget för pensionärer och
              av äldreförsörjningsstödet från nästa år.
            </seg>
            <seg n="dd091b4e">
              Från och med den 1 januari nästa år ska den pensionär som fyllt
              65 år få ersättning baserad på 91 % av bostadskostnaden upp till
              4 850 kr för den som är ogift och upp till 2 425 kr för den som
              är gift. Gränsen för skälig bostadskostnad vid beräkning av särskilt
              bostadstillägg för pensionärer som fyllt 65 år föreslås höjas
              till 6 050 kr per månad för den som är ogift och till 3 025 kr
              per månad för den som är gift. Vi i Miljöpartiet tycker att det
              är viktigt att stödja personer med låg inkomst.
            </seg>
            <seg n="f0fbfaac">
              Det framgår av budgetpropositionen att förhållandevis många av
              dem som är berättigade till bostadstillägg för pensionärer inte
              ansöker om det. En studie som Försäkringskassan gjort visar att
              knappt 28 % av de hushåll som är berättigade till bostadstillägg
              ansöker. Bland ålderspensionärerna är det gruppen mellan 65 och
              70 år som inte söker. Om man delar upp detta på kön visar det
              sig att kvinnor söker i högre grad än män. Försäkringskassan ska
              nu få i uppdrag av regeringen att undersöka varför inte alla som
              är berättigade till bostadstillägg söker det. En förklaring som
              framkommit är att ansökningsblanketterna är svåra att förstå och
              krångliga att fylla i. Om denna förklaring stämmer anser Miljöpartiet
              att det inte är acceptabelt, och då måste man omgående förenkla
              blanketterna.
            </seg>
            <seg n="2a943c99">
              Fru talman! Miljöpartiet stod inte bakom pensionsuppgörelsen
              när den genomfördes, och vi anser att det nya pensionssystemet
              är krångligt och svårbegripligt för vanliga människor. Genom PPM-delen
              har vi alla också hamnat på börsen. Vi ska helst engagera oss
              och välja och byta fonder ofta. Alla vill nu inte det, och andelen
              aktivt valda fonder minskar.
            </seg>
            <seg n="3b6019f5">
              Miljöpartiet anser att om man ska fortsätta att ha premiepensionsfonder
              måste det finnas tydliga etiska alternativ. Alla fonder bör ha
              en grundläggande etik i sin placeringspolicy. Då menar vi inte
              bara sådant som att inte placera i tobaksindustri och vapenindustri.
              Grundläggande etik måste innebära att vi också indirekt står upp
              för innehållet i alla konventioner som Sverige står bakom och
              har lovat att följa. Det kan gälla barnarbete, fackliga rättigheter,
              miljö och i övrigt alla andra mänskliga rättigheter.
            </seg>
            <seg n="027886e9">
              FN har utropat 2005 till year of microcredit . Att ge finansiella
              möjligheter till människor som inte redan har kapital eller företag
              att förverkliga sina idéer har en enorm sprängkraft. Det kan gälla
              den lokala ekonomin i den egna hemtrakten, men det kan också gälla
              att kanalisera kreditmöjligheter till utvecklingsländer och till
              gräsrötter där. Det finns exempel på institut som gör detta, med
              förgreningar i stora delar av världen. Människor i väst kan fondspara
              och på det sättet låta sina pengar verka på ett sätt som verkligen
              kan förändra och på sikt också medverka till en bättre värld.
            </seg>
            <seg n="305e2ae0">
              Stora banker gör som bekant inte alltid det som vi vill att de
              ska göra med de pengar de förvaltar. Vi i Miljöpartiet vill göra
              människor medvetna om att det spelar stor roll vad just deras
              pengar åstadkommer när de inte har dem i sin egen hand. Runtom
              i landet har det pågått kampanjer i vår riktning, och ni kanske
              har sett den som KPA har haft.
            </seg>
            <seg n="cc76a5a7">
              Fru talman! Någonting som har förbättrat integrationen är äldreförsörjningsstödet
              som nu också höjs. Det är en enorm vinst att pensionärer i vårt
              land utan pension eller med för liten pension inte längre tvingas
              söka socialbidrag för sin försörjning. Vänsterpartiet har i en
              motion skrivit om mål och indikationer för integrationspolitiken
              och att regeringen bör använda målet: Skillnaden i pensionsutfall
              mellan utrikes födda pensionärer jämfört med pensionärer som är
              födda i Sverige skall minska. Jag stöder detta förslag och har
              tidigare framfört det i den grupp för integration som samarbetspartierna
              har.
            </seg>
          </u>
          <note type="speaker" n="a1f768ac">
            Anf. 108 LENNART KLOCKARE (s):
          </note>
          <u who="lennart_klockare_c10b8a" xml:id="i-6ed9b077fbe605ed-0" n="9342f1bb">
            <seg n="85fb3d5b">
              Fru talman! Det vi alltid har drömt om, att leva länge och få
              vara friska, håller på att bli verklighet. Men för att det målet
              ska uppnås måste vi ha en trygghet under den tredjedel av livet
              som vi har kvar sedan vi blivit ålderspensionärer. Och vi bygger
              tillsammans för att vi ska nå den tryggheten.
            </seg>
            <seg n="079df882">
              Jag vill börja med att yrka bifall till förslaget i betänkandet
              i denna del och avslag på samtliga reservationer.
            </seg>
            <seg n="0934a33f">
              Målet för utgiftsområde 11:s politikområde är att de pensionärer
              med låga inkomster ska få ett garanterat och värdesäkrat grundskydd.
              Andelen pensionärer med inkomstrelaterad pension ökar. Skälet
              är självklart att fler personer har varit ute i arbetslivet och
              arbetat in rätten till inkomstpension. Det får till följd att
              förmånerna på utgiftsområde 11 minskar, eftersom en del av dem
              är inkomstprövade.
            </seg>
            <seg n="87a34e51">
              Efter saneringen av ekonomin har vi gjort en mängd förbättringar
              på det här området. Det har framför allt kommit pensionärer med
              låga inkomster till del. Vi har återställt omställningspensionen
              i etapper, från sex till tolv månader. Vi har gjort skattesänkningar.
              Vi har höjt bostadstillägget i olika steg. Vi har gjort förändringar
              i grundavdraget, som kommer alla människor till del. Men det är
              ändå i huvudsak kvinnor som får ta del av det som vi har gjort
              på det här området, för de har oftast haft den lägsta inkomsten.
              Det nya ålderspensionssystemet har också inneburit att pensionerna
              räknas upp med ca 3 % mer än vad som skulle ha skett om vi hade
              använt oss av ATP-systemet, där det bara blev kompensation för
              inflationen.
            </seg>
            <seg n="5ab9728d">
              Fru talman! Jag hade inte tänkt prata så mycket om äldreförsörjningsstödet,
              men jag känner ändå att jag har ett litet behov av att göra det.
              Det har jag med tanke på att jag såg det särskilda yttrande som
              Moderaterna hade skrivit. Jag är nöjd med att de inte reserverar
              sig för sin motion, som var felaktig, men jag bekymrar mig lite
              grann över formuleringarna i det särskilda yttrandet. Jag kan
              misstänka att andra krafter kan vilja använda sig av dem när de
              vill förespegla att de som har kommit till Sverige från annat
              land kan få en bättre förmån än dem som har bott länge i Sverige.
              Åtminstone kan jag göra den tolkningen av skrivningen. Jag hoppas
              inte att det är rätt tolkning. En tredjedel av dem som får förmånen
              eller försörjningsstödet är svenskar, så att säga. Och det här
              kom till för att man skulle avlasta kommunerna det socialbidrag
              som de betalade till de människor som kommit till Sverige sent
              i livet.
            </seg>
            <seg n="291a005a">
              Äldreförsörjningsstödet är bra. Men man har försökt göra en jämförelse
              med garantipensionen, och de räkneexempel som vi har gjort i utskottet,
              som hela utskottet har tagit del av, visar klart och tydligt att
              den garantipension som vi har är klart fördelaktigare än äldreförsörjningsstödet.
              Även om vi beaktar den absolut högsta skattesats som finns i skattetabellen,
              37 %, är garantipensionen fördelaktigare. Garantipensionen är
              ju nästan 6 000 kr, 5 994, medan äldreförsörjningsstödet är 4
              249 kr.
            </seg>
            <seg n="95f99622">
              Fru talman! Jag tänkte bara kommentera några motioner. Bland
              annat har Centerpartiet ställt sig negativt till den höjning av
              bostadstillägget som vi gör för ålderspensionärerna. De vill i
              stället höja garantipensionen med 125 kr i månaden, när vi socialdemokrater
              höjer bostadstillägget med 180 kr i månaden. Vi höjde bostadstillägget
              från senaste årsskiftet. Vi höjer det nu igen. Jag tycker att
              det är en viktig del i tryggheten för de äldre, framför allt för
              kvinnor.
            </seg>
            <seg n="22b5ffec">
              Jag blir lite bekymrad över att man går in och vill höja garantipensionen.
              Kd har också en liknande motion. Många har ju pratat väldigt väl
              om pensionsöverenskommelsen, som vi har. Det tycker jag är oerhört
              viktigt. Bo Könberg sade att vi ska vårda den, och det tycker
              jag att vi ska göra. Jag ser det som ett avsteg från den överenskommelsen,
              att man ska göra de här förändringarna.
            </seg>
            <seg n="35f384d2">
              Jag funderar lite grann över varför man från Centern och kd vill
              göra den här förändringen. Kan det handla om att garantipensionen
              inte reduceras av förmögenhet men att bostadstillägget gör det.
              Är det där skon klämmer? Handlar det om att det i era väljarkårer
              finns väljare som har låga inkomster men som kanske har en förmögenhet?
              Då skulle det vara klart fördelaktigare med en höjning av garantipensionen.
              Jag kan väl bara säga att bostadstillägget inte börjar reduceras
              förrän efter en inkomst på ungefär 84 000 kr, eller lite drygt
              det från årsskiftet.
            </seg>
            <seg n="e5f7e18f">
              Jag ska avsluta med en sak. Vi pratar väl om pensionsöverenskommelsen,
              som är väldigt bra inte bara för oss utan även för våra barn och
              våra barnbarn och kommande generationer. Men då blir jag väldigt
              oroad över det förslag som Moderaterna har lagt fram om att endast
              80 % av antagandeinkomsten ska få ligga till grund för pension.
              Det gör mig väldigt orolig. Det kommer att påverka pensionärerna
              när de blir äldre, naturligtvis, men också redan under den tid
              som de uppbär förtidspension. Och den reducering som de får får
              de ju behålla resten av livet.
            </seg>
            <seg n="95e7eb6b">
              Det finns något som förvånar mig ännu mer. Jag har nämligen hört
              ordet bidrag åtskilliga gånger från den här talarstolen i dag.
              Om man gör den här förändringen, så att antagandeinkomsten bara
              får tas upp till 80 %, innebär det kanske att människor i stället
              kommer att få ökat bostadstillägg, ökad garantipension. Då förstår
              inte jag varför man ska säga att man ska göra den här förändringen.
              Det handlar om inkomster som de själva har tjänat in och arbetat
              in för att de ska ha en bra och trygg ålderspension. Den ska vi
              då helt plötsligt reducera, så att det bara är 80 % av antagandeinkomsten.
            </seg>
            <seg n="f572a809">
              Det som gör mig ännu mer bekymrad är att de övriga borgerliga
              partierna nu har väckt motsvarande motioner. Det känns naturligtvis
              inte bra. Jag hoppas att vi ska kunna reda ut den frågan och klara
              ut det. Men effekten av det känner jag inte för. Det oroar mig
              väldigt mycket. Jag vet inte om Anna Lilliehöök vill säga något
              om de funderingar de har när man ska reducera antagandeinkomsten
              till 80 %.
            </seg>
            <seg n="ff787e90">
              Fru talman! Jag ska avsluta här. Jag vill rikta ett tack till
              kansliet för ett bra arbete under året. Jag förstår också att
              det är sista debatten som jag och Bo Könberg deltar i samtidig.
              Det kan hända att det är så i vart fall. Jag har uppskattat Bosse
              Könberg. Han var varit en god företrädare och en varm anhängare
              av pensionssystemet som han har varit med om att skapa ända från
              första början. Det känns väldigt bra. Jag ska inte citera en före
              detta kollega till dig här i riksdagen, utan jag ska önska dig
              ett framgångsrikt arbete som landshövding.
            </seg>
          </u>
          <note type="speaker" n="9111912b">
            Anf. 109 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-5" n="3a740501">
            <seg n="8c3f1f12">
              Fru talman! Det verkar bekymmersamt men ganska spännande. Garantipensionen
              för Centern och Kristdemokraterna, förtidspensionsavgiften för
              Moderaterna och resten av högerkartellen, och finansministern
              som är socialdemokrat vill att man ska kunna få välja premiesparfonden.
              Vart håller det på att barka? Det verkar intressant, tycker jag.
              Men det var egentligen inte frågan.
            </seg>
            <seg n="14ba6f25">
              För någon tid sedan fick vi en föredragning i socialförsäkringsutskottet
              av Försäkringskassan. Vi fick reda på att omfattningen på pensionssystemet
              är 6 300 miljarder. Överskottet var då 9 miljarder, det vill säga
              6 300 kontra 9 miljarder, och balanstalet låg på 1,0014. Balanstalet
              i systemet är alltså 1, och då låg det på 1,0014.
            </seg>
            <seg n="dfe379e1">
              I det läget hade man i Genomförandegruppen övervägt att fortsätta
              att ta pengar från AP-fonderna. Men som det står i budgetpropositionen
              får vi i samarbetet inte diskutera det som rör pensionerna. Man
              lade det på is, och såvitt jag förstår inom överskådlig tid.
            </seg>
            <seg n="81b6c7d8">
              Överskådlig tid för en politiker brukar vara en mandatperiod.
              Nu är vi i slutet på en mandatperiod. Hur ser Lennart Klockare
              på att överföra mer medel från AP-fonderna till statsbudgeten?
              Tänker ni göra det, eller tänker ni skrota de planerna?
            </seg>
          </u>
          <note type="speaker" n="f6a7752b">
            Anf. 110 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-1" n="9342f1bb">
            <seg n="9250cb42">
              Fru talman! Ulla tar upp en viktig fråga som vi i Genomförandegruppen
              också har diskuterat. Som Ulla Hoffmann också har läst i regeringens
              proposition ser vi inte att det går att föra över medel inom överskådlig
              tid. Jag ska inte säga att det aldrig kommer att göras. Men min
              allmänna bedömning är trots allt att det aldrig kan bli aktuellt
              att överföra några pengar från AP-fonderna som skulle kunna äventyra
              en utlösning av den automatiska balanseringen.
            </seg>
            <seg n="8c9d4b76">
              Så långt är det fullkomligt klart att det inte kommer att bli
              aktuellt. Jag tror att Ulla Hoffmann kan känna sig trygg i den
              delen. Det blir i vart fall inte aktuellt med någon överföring
              inom överskådlig tid. Jag skulle säga att den är klart mer än
              fyra år. Det skulle kanske kunna vara mer än två mandatperioder.
              Det är min bedömning.
            </seg>
          </u>
          <note type="speaker" n="3e47b463">
            Anf. 111 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-6" n="3a740501">
            <seg n="fd548e45">
              Fru talman! Då förstår jag inte varför inte Lennart Klockare
              driver att ni ska sluta att ta pengar från AP-fonderna. Skrota
              över huvud taget den planen. AP-fonderna behövs i en buffert för
              att hindra just att bromsen utlöses.
            </seg>
            <seg n="5403f145">
              Jag sade detta i mitt tidigare inlägg, och som också var grunden
              till frågan. Det är ett överskott på 9 miljarder i ett system
              som omfattar 6 300 miljarder och ett balanstal som ligger på 1,0014.
              Jag tror att alla andra som lyssnar som väljare väldigt gärna
              skulle vilja veta: Vad tänker ni göra?
            </seg>
            <seg n="a152d303">
              Om det nu till exempel händer någonting så att balanstalet slår
              till och systemet bromsas, hur kommer ni att hantera den frågan?
              Kommer ni att se till att det inte händer någonting före valet?
              Pensionssystemet har inte varit föremål för en enda valrörelse.
              Det gäller det nya pensionssystemet. ATP-systemet var någonting
              helt annat. Det vet Lennart Klockare också.
            </seg>
            <seg n="da45a09c">
              Det nya pensionssystemet har aldrig varit föremål för en valrörelse.
              Om det nu skulle hända att balanstalet går under 1 och bromsen
              slår till, vad kommer då Lennart Klockare göra? Kommer pensionssystemet
              att bli föremål för en valrörelse?
            </seg>
          </u>
          <note type="speaker" n="507dcbf8">
            Anf. 112 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-2" n="9342f1bb">
            <seg n="604f34e1">
              Fru talman! Det där med överföringar är inte aktuellt i dag och
              som jag ser det inte heller under väldigt många år framåt, Ulla
              Hoffman. Frågan är om medlen över huvud taget kommer att överföras
              någonstans.
            </seg>
            <seg n="511e87f7">
              Om det finns mindre pengar än vad vi har i förväntade utbetalningar
              och den automatiska balanseringen slår till kanske pensionen skulle
              reduceras med några kronor eller en tia i månaden. Pensionen kommer
              inte att minska. Den kommer möjligen att räknas upp med mindre.
            </seg>
            <seg n="fe8edb48">
              Det jag säger är att det nya ålderspensionssystemet hittills
              har varit väldigt bra. Det har gett de ålderspensionärer vi har
              en ökad köpkraft genom att pensionen nu har ökat med ungefär 3
              %. Det ser väldigt bra ut för framtiden.
            </seg>
            <seg n="19489e30">
              Det går faktiskt riktigt bra för Sverige nu. Vi har en bra tillväxt.
              Det ska vi fortsätta att ha. Då kommer också pensionärerna att
              vara glada och nöjda när du och jag också är det.
            </seg>
            <seg n="a94d148b">
              Jag vill säga en sak, Ulla. Du har tagit upp frågan om de 10
              % som du har ventilerat vid olika tillfällen. Det gör mig lite
              bekymrad. Jag vet att du vet att det inte är en verklighetsbeskrivning
              du gör. Man har kompenserat dem som var med och sanerade ekonomin.
              Det har man gjort.
            </seg>
            <seg n="5ac8714f">
              Dem som det har kommit mest till del är de pensionärer som har
              haft låga inkomster. Jag skulle uppskatta om man i varje fall
              under nästa mandatperiod eller i nästa debatt inte kommer med
              den beskrivningen. Ulla vet precis hur förhållandet är.
            </seg>
          </u>
          <note type="speaker" n="0e7b3dd7">
            Anf. 113 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-0e29b6d9d92670cf-6" n="d9c93007">
            <seg n="c82d6db1">
              Fru talman! Man kan vara säker på att Lennart Klockare som en
              följetong kommer att kritisera oss i Centerpartiet för vårt sätt
              att försöka att förbättra ekonomin för de pensionärer som har
              lägst pension. Det är inte nytt. Så länge som jag har varit med
              i utskottet har jag fått den kritiken.
            </seg>
            <seg n="f1c54cf8">
              Vårt förslag är att vi vill höja garantipensionen med 250 kr
              i månaden, och inte med 125 kr som Lennart Klockare nämnde. Vi
              menar att det är bättre för pensionärerna att veta att de har
              de här pengarna att hantera. Utifrån det väljer man sitt boende
              som man har råd att bo i.
            </seg>
            <seg n="cb08c90d">
              Vi har inte sagt att man ska ta bort hela. Det vi talar om är
              att utreda möjligheten att höja garantipensionen. Det är vad vi
              föreslår i vår motion. Vi menar att det är viktigt att det finns
              en grundtrygghet för alla. Man ska inte behöva söka bidraget extra.
            </seg>
            <seg n="5a932da7">
              En tredjedel av alla pensionärer söker inte ens bidraget. Varför
              gör de inte det? Därför att väldigt många av våra pensionärer
              inte vill vara bidragsberoende. De vill att de ska kunna leva
              på sin pension.
            </seg>
            <seg n="63bea5cf">
              Därför är det en klar förbättring för pensionärerna om vi höjer
              garantipensionen för dem som har lägst pension.
            </seg>
          </u>
          <note type="speaker" n="673f62ae">
            Anf. 114 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-3" n="9342f1bb">
            <seg n="73c43c94">
              Fru talman! När jag läser er motion, Birgitta Carlsson, ser jag
              att ni föreslår en höjning med 250 kr i två steg. Först höjs det
              med 125 kr år 2006 och sedan ytterligare med 125 kr år 2007. Så
              tolkar jag det i vart fall. Det blir två steg med 125 kr i månaden.
            </seg>
            <seg n="0149f913">
              Det är sant som Birgitta Carlsson sade vi har fört den här diskussionen
              tidigare. I den förra debatten vi förde uppskattade jag Birgitta
              Carlsson, för då sade du från din plats där nere att Lennart Klockares
              kritik hade varit riktig vid de två föregående tillfällena. Det
              uppskattade jag! Jag tycker att den är lika riktig i dag.
            </seg>
            <seg n="de9f3508">
              Men du använder nu ett ord som kommer igen hela tiden bidragsberoende.
              Varför ska ni vara med och sänka antagandeinkomsten, Birgitta,
              så att de som nu blir utslagna från arbetslivet ska leva på en
              lägre inkomst än vad de har arbetat in rätten till? Sedan får
              de ett bidrag, som ni alla fyra säger, när det gäller mer bostadstillägg
              och garantipension och i stället för det som de har tjänat in
              och som de vet är deras. Detta skulle jag vilja ha svar på.
            </seg>
          </u>
          <note type="speaker" n="419a6348">
            Anf. 115 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-0e29b6d9d92670cf-7" n="d9c93007">
            <seg n="02cdff62">
              Fru talman! Allra först vill jag bemöta det som Lennart Klockare
              tar upp om att jag gav ett erkännande av att han hade haft rätt
              inte förra året, men åren tidigare. Men då hade vi bett Utredningstjänsten
              räkna på vårt samlade förslag för pensionärerna, och det gav mer
              pengar kvar i plånboken än vad Lennart Klockares förslag gjorde
              förra året. Så var det sammantaget. Förra året var ditt förslag
              inte bättre än det som Centerpartiet då föreslog.
            </seg>
            <seg n="f5c14174">
              Vi menar att det är viktigt att man har möjligheter att själv
              bestämma och att inte vara så beroende. Men det är bostadsbidrag,
              oavsett vad. Ska vi säga bostadsersättning, eller vilket ord ska
              jag använda i stället? Det är ju det som vi pratar om. Det är
              ju ändå bostadstillägg som man får. Det är viktigt att pensionärerna
              vet i förväg vad de har att rätta sig efter och vilken pension
              de har.
            </seg>
            <seg n="7fd3aaa0">
              Jag tycker inte att vi här och nu och i den här debatten behöver
              diskutera vad framtiden kommer att utvisa. Jag vet att jag kommer
              att få kritik tillbaka. Jag är van vid att vända andra kinden
              till, och jag får väl göra det till Lennart Klockare den här gången
              också.
            </seg>
          </u>
          <note type="speaker" n="77e7240c">
            Anf. 116 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-4" n="9342f1bb">
            <seg n="9620ecaf">
              Fru talman! Åren går fort, och det kanske var ytterligare ett
              år tillbaka i tiden. Men jag uppskattade i alla fall komplimangen,
              om jag får ta det som en sådan.
            </seg>
            <seg n="a803fa7c">
              Det heter inte bostadsbidrag; det heter bostadstillägg till pensionärer.
              Om man vill kan man använda ordet bidrag.
            </seg>
            <seg n="a406e0f3">
              Jag fick inget svar på varför ni vill sänka pensionen för de
              människor som har arbetat in en rätt till pension och en trygg
              ålderdom. Varför ska antagandeinkomsten sänkas till 80 %? Vilken
              är strategin? Är det som en kamrat från det borgerliga blocket
              sade till mig som ett svar på min direkta fråga? Är det på grund
              av att ni vill öka andelen privata försäkringar? Ja, det är klart
              så är det. Det kanske inte är Centerpartiets tanke, men då hade
              det varit intressant att få veta den.
            </seg>
          </u>
          <note type="speaker" n="79a0dba5">
            Anf. 117 KENNETH LANTZ (kd) replik:
          </note>
          <u who="kenneth_lantz_f46382" xml:id="i-2e828a29f586b3ba-1" n="344c276b">
            <seg n="0110c8dd">
              Fru talman! Jag vill bara helt kort tala om att det var en viljeinriktning
              från Kristdemokraterna om att vi ville förbättra läget för de
              sämst ställda pensionärerna, ekonomiskt sett i alla fall. Jag
              tror att Lennart Klockare är väl medveten om det. Därför var det
              ett aktivt medvetet ställningstagande att inte yrka bifall till
              några motioner. De skulle bara finnas med.
            </seg>
            <seg n="b88f8594">
              Detta är vår ambition, och det är någonting som vi arbetar för.
              Vi upplever också att det låter så här ute i leden, bland svenska
              folket och ute i stugorna. Man tycker så här, och man beklagar
              förhållandena. Jag har såväl som säkerligen också Klockare själv
              släktingar som lever på den här minimala gränsen. Det är angeläget
              att göra situationen så bra som möjligt för de här människorna.
            </seg>
            <seg n="2fb6042e">
              Ett led hade varit att vi hade fått möjlighet att köpa tjänster
              och liknande. Det skulle också ge ytterligare utrymme för fler
              människor att komma i anställning. Jag tror att det är en anledning
              till att vi skulle kunna förbättra läget i Sverige om vi fick
              ännu fler människor i tjänst och i arbete. Då är kanske den vägen
              möjlig att gå via hushållsnära tjänster och det avdraget.
            </seg>
          </u>
          <note type="speaker" n="059e50ba">
            Anf. 118 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-5" n="9342f1bb">
            <seg n="7aef7bbf">
              Fru talman! Jag uppfattade ditt yrkande, Kenneth Lantz. Kan vi
              inte vara överens om att vi ska vårda pensionsöverenskommelsen
              och det arbete som innebär att man långsiktigt förbättrar för
              pensionärer? Det behandlar vi inom ramen för samarbete i fortsättningen,
              och vi kommer självfallet fram till att göra de bästa lösningarna
              som finns för pensionärerna.
            </seg>
            <seg n="b4b084e1">
              Men, Kenneth Lantz, jag fick inte något svar av dig om 80-procentaren.
              Jag vet inte om du vill säga någonting om det och om vad strategin
              är bakom att man vill försämra för dem som blir ålderspensionärer
              genom att de har fått en mindre uppräkning av antagandeinkomsten.
            </seg>
          </u>
          <note type="speaker" n="0a417b12">
            Anf. 119 KENNETH LANTZ (kd) replik:
          </note>
          <u who="kenneth_lantz_f46382" xml:id="i-2e828a29f586b3ba-2" n="344c276b">
            <seg n="ff9be359">
              Fru talman! Det är någonting som vi har uppe i förhandlingsgruppen,
              och jag får väl anföra detta vidare till den grupp som arbetar
              med frågorna.
            </seg>
            <seg n="21d4adad">
              En viktig anledning är att pengarna de facto ska räcka till alla.
              Det är bättre att få folk ut i arbete än att man ger människor
              någon form av bidrag, vilket vi i princip är motståndare till.
              Vi tycker att det är bättre med ärliga pengar och att man får
              möjlighet att förtjäna sina pengar, och det är det som gör att
              vi vill arbeta med sänkningen. Vi vill ha mindre bidrag och mer
              rent arbete.
            </seg>
          </u>
          <note type="speaker" n="6b271531">
            Anf. 120 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-6" n="9342f1bb">
            <seg n="2293ab11">
              Fru talman! De här människorna har drabbats av en varaktig arbetsoförmåga,
              Kenneth Lantz. Det är dem som man vill försämra för. De blir också
              ålderspensionärer, och då får de bära med sig den försämring som
              de har fått under tiden.
            </seg>
            <seg n="e068a9e4">
              Det är riktigt som du säger, Kenneth, att det är viktigt att
              människor kommer ut i arbetslivet. Jag har ingen annan uppfattning.
              Det är viktigt att de får tjäna pengar och tjäna in rätt till
              pension när de blir gamla.
            </seg>
            <seg n="4472748e">
              Men varför ska ni ta bort detta, och reducera det till 80 %?
              Det är det som jag känner otrygghet inför. Jag hoppas att det
              inte ska behöva hända.
            </seg>
          </u>
          <note type="speaker" n="15072c9c">
            Anf. 121 ULLA HOFFMANN (v):
          </note>
          <u who="ulla_hoffmann_7f5515" xml:id="i-2a270c489cb1d2c4-7" n="3a740501">
            <seg n="dcfbfad6">
              Fru talman! Sist i sin sista replik, när jag inte hade någon
              möjlighet att begära replik på Lennart Klockare, så ber han mig
              att inte återkomma med kravet på kompensation för den urholkning
              av basbeloppet som skedde för pensionärer på 90-talet. Eftersom
              jag inte vet när nästa debatt kommer så begärde jag förstås att
              få ordet igen.
            </seg>
            <seg n="e19bacf2">
              Vi har helt enkelt olika uppfattningar om vad det är som har
              skett och om vad som är rätt och riktigt. Det är inte sant, det
              här om att inte återkomma därför att jag vet att pensionärerna
              blir kompenserade. Pensionärerna har inte blivit kompenserade
              för den urholkning av basbeloppet som gjordes i början på 90-talet.
              Där lovades de inte att de skulle kompenseras i form av bostadstillägg
              för pensionärer eller något högkostnadsskydd, utan de lovades
              att det hela skulle återställas så att pensionerna skulle få tillbaka
              sitt värde.
            </seg>
            <seg n="c8ee9595">
              Jag förstår inte hur jag ska kunna låta bli att komma tillbaka
              i frågan. Det må vara att den här kammaren tycker en sak. Det
              må vara att socialdemokratin har bestämt sig för att pensionärerna
              är kompenserade för det här. Men pensionärerna själva anser inte
              att de är det. Det är för mig det som är den viktigaste frågan.
              Pensionärerna har inte något annat sätt att föra fram sina krav
              på än att påverka de politiska partierna. Vi i Vänsterpartiet
              har lyssnat på just det här kravet från pensionärsorganisationerna
              och från pensionärerna.
            </seg>
          </u>
          <note type="speaker" n="f2f0aedb">
            Anf. 122 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-7" n="9342f1bb">
            <seg n="2084a61f">
              Fru talman! Du säger att du inte vill avstå från att komma fram
              med de här uppgifterna eller motionerna i framtiden, Ulla. Om
              du ändå ska komma med motioner på området med tioprocentaren så
              skulle jag vara glad om du kunde sätta dig in i vad de åtgärder
              som vi har vidtagit har inneburit.
            </seg>
            <seg n="be1fbf36">
              Jag räknade upp i mitt anförande en mängd olika saker, till exempel
              justering av bostadstillägget, grundavdraget, skattesänkningar
              och det ena med det andra. Det gjordes därför att det är viktigt
              att kompensera pensionärerna. Det har man gjort.
            </seg>
            <seg n="23d9da67">
              Om du ska jobba vidare med den frågan skulle jag vara tacksam
              om du studerade den lite närmare.
            </seg>
          </u>
          <note type="speaker" n="17698531">
            Anf. 123 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-8" n="3a740501">
            <seg n="837421f4">
              Herr talman! Om jag ska fortsätta att motionera om kompensation
              för 10 %? Som tur är är det vi själva som bestämmer vilka motioner
              vi ska väcka, Lennart Klockare.
            </seg>
            <seg n="907bde75">
              Det var inte helt rätt, snällt eller vänligt att säga att jag
              bör sätta mig in i frågorna. Jag menar att jag har gjort det.
            </seg>
            <seg n="f84bfa43">
              Vi tycker att det här är ett berättigat krav. Låt oss gå tillbaka
              och se vad som hände med urholkningen av basbeloppet. Jag har
              sett att Bo Könberg har begärt ordet, och han kommer säkert att
              kommentera det också. Pensionärerna har inte fått kompensation
              för de pengarna. Pensionärerna har fått de höjda bostadstillägg
              jag är övertygad om att de skulle ha behövt i vilket fall som
              helst. De går ju till de sämst ställda pensionärerna, eller hur
              Lennart Klockare? Jag ska inte ställa frågan nu eftersom Lennart
              Klockare inte har någon replik. Det är alldeles utomordentligt.
              Det ska de göra. Men det är en sak. Sedan är det fråga om att
              göra rätt för sig och ge kompensation för det som har tagits ifrån
              dem.
            </seg>
          </u>
          <note type="speaker" n="fd3d05b5">
            Anf. 124 LENNART KLOCKARE (s) replik:
          </note>
          <u who="lennart_klockare_c10b8a" xml:id="i-6ed9b077fbe605ed-8" n="9342f1bb">
            <seg n="b61713fc">
              Herr talman! Ulla Hoffmann menar att de förbättringar som vi
              har gjort med hjälp av skattesänkningar, grundavdraget, bostadstillägget
              och alla de saker som har gjorts för att förbättra standarden
              för pensionären inte är någon form av kompensation för de uppoffringar
              pensionärerna var med och gjorde. Är det så jag ska uppfatta det?
            </seg>
          </u>
          <note type="speaker" n="9f67cf57">
            Anf. 125 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-9" n="3a740501">
            <seg n="e9944efa">
              Herr talman! Det viktigaste för mig, Lennart Klockare, är vad
              pensionärerna tycker. Det är mitt svar på den frågan.
            </seg>
          </u>
          <note type="speaker" n="a85c38a4">
            Anf. 126 BO KÖNBERG (fp):
          </note>
          <u who="bo_konberg_956905" xml:id="i-64d8f06a50d7a3bd-8" n="cb864554">
            <seg n="b5bf9568">
              Herr talman! Jag begärde ordet för att säga några ord med anledning
              av några ord som har sagts om mig personligen. Jag ska göra det
              om några sekunder.
            </seg>
            <seg n="8994144d">
              Den bild som gäller är följande. Av de 12 % som ATP-pensionerna
              skulle ha försämrats med och som nu diskuteras är hälften en ren
              myt, det vill säga 6 % som skedde samtidigt med skattereformen
              och som kompenserades fullt ut. Hade man den gången lagt på 6
              % hade det inneburit en ökning med 6 % för dem med inkomstpension,
              det vill säga klart mer än för dem med de lägsta pensionerna.
            </seg>
            <seg n="df561652">
              Av de återstående 6 % har 4 procentenheter kompenserats. De 2
              % som inte finns med är de som hade att göra med devalveringen.
              Det har inte givits tror jag något löfte från något av partierna
              som stod bakom pensionsreformen om att kompensera den delen.
            </seg>
            <seg n="8e454b14">
              Jag begärde egentligen ordet för att få säga ett varmt tack för
              de vänliga ord som har riktats till mig och ett varmt tack för
              ett mycket gott samarbete i det utskott i riksdagen som hanterar
              de allra viktigaste och största frågorna. Vi har haft ett utomordentligt
              samarbete, och det har skett med gott humör även de gånger när
              vi har haft olika uppfattningar. Det har förstås förekommit.
            </seg>
            <seg n="9b487f37">
              Till sist ett varmt tack till det allra bästa kansliet som ett
              utskott har här i kammaren.
            </seg>
          </u>
          <note n="5c40bc82">
            Meddelande om inställd votering
          </note>
          <note n="d3e832da">
            Förste vice talmannen meddelade att voteringen kl. 16.00 skulle
            utgå. Beslut om dagens ärenden skulle fattas vid morgondagens
            votering kl. 17.00.
          </note>
          <note n="13c031fa">
            Utgiftsområde 12
          </note>
          <note type="speaker" n="99972f98">
            Anf. 127 TOBIAS BILLSTRÖM (m):
          </note>
          <u who="tobias_billstrom_633686" xml:id="i-425b5558cbaf56fe-0" n="a012a06b">
            <seg n="52e4e7f1">
              Herr talman! Jag ska börja med att yrka bifall till den moderata
              reservationen nr 1 i betänkandet. Vi står självfallet bakom samtliga
              reservationer, även om vi för tids vinnande avstår från att yrka
              bifall till de moderata reservationerna.
            </seg>
            <seg n="495dd761">
              Nu hann Bo Könberg lite före, men jag ska från den moderata gruppen
              tacka så mycket för gott samarbete. Landshövdingeposten kanske
              inte riktigt kan tävla med att debattera pensionssystemet i kammaren,
              men vem vet!
            </seg>
            <seg n="95224d4e">
              Herr talman! Barn är en fantastisk sak. Förmodligen är de ett
              av de ting som gör livet värt att leva. En god politik för barn
              och föräldrar är något som vi moderater kämpar för. I betänkandet
              som riksdagen nu ska ta ställning till står det att en prioriterad
              uppgift är att minska antalet utsatta föräldrar. Det är i sig
              inget stridsäpple. I stort sett samtliga partier i denna kammare
              torde vara överens om att det är angeläget att människor känner
              sig säkra och trygga och därmed intresserade av att gå vidare
              i livet och skaffa barn.
            </seg>
            <seg n="488e8539">
              Däremot finns det tydliga skillnader i metoderna för att uppnå
              detta mål. Från moderat sida anser vi att det är viktigt att de
              som vill skaffa barn får uppmuntran och villkor som är rimliga.
              Så är i dag inte fallet. Det är anmärkningsvärt att utskottsmajoriteten
              upplever situationen som positiv vad gäller barnafödandet i Sverige.
              Formuleringar av typen utskottet anser att samhället ger de förutsättningar
              som krävs för att unga människor skall våga bilda familj ur ett
              ekonomiskt perspektiv känns inte särskilt smakliga eftersom vi
              i dag ser en motsatt utveckling. Att fler och fler väljer att
              skaffa barn senare är något som vi måste ta på stort allvar. Det
              är tveksamt om den trend vi har sett under de senaste åren med
              ett stort barnafödande är något mer än bara tillfälligheter.
            </seg>
            <seg n="6a836980">
              Den babyboom som nu äger rum är i stort sett knuten till min
              generation, till 70-talisterna, som nu sent omsider väljer att
              skaffa barn efter att i många år ha skjutit detta framför sig.
              För oss och för dem som kommer efter oss är inte situationen alls
              så ljus som utskottsmajoriteten tycks vilja göra gällande. Men
              det kanske har en del att göra med att den i huvudsak består av
              40-talister.
            </seg>
            <seg n="ceceefc5">
              Det borde naturligtvis vara rimligt att ställa sig frågan varför
              det ser ut så. Först och främst kan vi slå fast att många familjer
              i dag inte anser sig ha råd att dela på föräldraledigheten. Från
              moderat sida vill vi göra det möjligt genom att höja taket i föräldraförsäkringen
              och genom att föräldraförsäkringen kombineras med ett förvärvsavdrag.
              Vi föreslår därför att en särskild skattereduktion införs för
              den föräldern med lägst förvärvsinkomst i familjen när denne börjar
              arbeta efter att ha varit föräldraledig och den andra föräldern
              tar över och i sin tur blir föräldraledig. För att den skattereduktionen
              ska falla ut måste den andra föräldern ta ut föräldrapenning minst
              en månad i sträck. Om den andra föräldern tar ut en hel föräldrapenning
              får den förälder som arbetar och har lägst inkomst en skattereduktion
              och därmed en inkomstförstärkning på 3 000 kr per månad. Om den
              andra föräldern tar ut en halv föräldrapenning blir skattereduktionen
              1 500 kr per månad, alltså halva beloppet. Se där en förändring
              som ger reella effekter i människors plånböcker.
            </seg>
            <seg n="f8cc5f0b">
              Vi anser att det är viktigt att barnet har kontakt med båda föräldrarna,
              även när dessa bor på skilda håll. Särskilt pappor ska få och
              kunna ta ett större ansvar för sina barn om de inte bor ihop med
              barnen från början. Mot denna bakgrund krävs det inte att föräldrarna
              delar hushåll för att komma i åtnjutande av den skattereduktion
              vi föreslår.
            </seg>
            <seg n="e94500f8">
              Reduktionen gynnar främst dem som har lägst inkomster. De ekonomiska
              möjligheterna för män att ta ut föräldraledighet skulle, om våra
              förslag blev verklighet, öka. De ekonomiska incitamenten, morötterna,
              för kvinnor att delta i yrkeslivet skulle förbättras. Eftersom
              det är främst kvinnornas förvärvsarbete som skulle öka bidrar
              förslaget till att minska löne- och karriärsskillnaderna mellan
              män och kvinnor. Det är något som vi från moderat sida upplever
              som angeläget.
            </seg>
            <seg n="713c5c15">
              Även för de mer högavlönade, vilket oftast är papporna, vill
              vi göra det ekonomiskt möjligt att faktiskt kunna vara föräldraledig
              genom att acceptera regeringens förslag till att höja taket för
              den sjukpenninggrundande inkomsten som ersättningen i föräldraförsäkringen
              baseras på. Den höjningen är tio prisbasbelopp.
            </seg>
            <seg n="d09be46c">
              Vi vill också ta bort den regel som i dag omöjliggör för föräldrarna
              att vara föräldralediga samtidigt. Så tokigt är det i det svenska
              systemet att det faktiskt finns en sådan inbyggd regel. Det vore
              en värdefull förändring, inte minst under den första tiden efter
              graviditeten då många familjära plikter delas mellan småbarnsföräldrarna.
              Det skulle dessutom underlätta särskilt för den som har drabbats
              av till exempel problem i samband med förlossningen eller andra
              typer av problem som kan uppstå.
            </seg>
            <seg n="f06eca43">
              Vi tycker att man ska kunna överlåta föräldraledigheten även
              på andra, något som i dag inte är möjligt. Man ska till exempel
              kunna ta hjälp av farmor, moster eller människor som finns i familjens
              närhet för att kunna lösa problemen med barnpassning. På det viset
              möjliggör man för fler människor att komma ut i arbetslivet snabbare
              och göra samhället bättre på alla sätt och vis, inte minst när
              det gäller långsiktigheten, som i dag är ett problem för många
              kvinnor.
            </seg>
            <seg n="5d453d97">
              Avslutningsvis, herr talman! Vi moderater är just nu i färd med
              att nyskapa vår familjepolitik. Vi kommer att under det kommande
              året presentera ett antal förslag på det här området vad gäller
              den ekonomiska situationen i sig och synen på valfrihet för de
              människor som i dag befinner sig i systemen.
            </seg>
          </u>
          <note type="speaker" n="3b4ec3c7">
            Anf. 128 SOLVEIG HELLQUIST (fp):
          </note>
          <u who="solveig_hellquist_cfc9ee" xml:id="i-55b6846e5db11c59-0" n="a52b4481">
            <seg n="e9de70c9">
              Herr talman! Jag får börja med att meddela att jag ställer mig
              bakom reservation 74. Jag ställer mig givetvis bakom alla Folkpartiets
              reservationer, men för tids vinning blir det så här.
            </seg>
            <seg n="a2d9a17c">
              Familjepolitiken omfattar egentligen väldigt många områden om
              man ska ha en helhetssyn på familjers situation. Det handlar om
              boende och levnadsomkostnader, om skatter, barnomsorg, försörjningsstöd,
              arbetstider och hushållsnära tjänster i hemmet. Det är alltså
              områden som inte ligger inom socialförsäkringsutskottets ansvar
              men ändå är viktiga om vi ska ha en helhetssyn.
            </seg>
            <seg n="f7521612">
              Den svenska föräldraförsäkringen har hunnit bli 30 år, och den
              är unik i sitt slag. Jag tycker att vi ändå ska lyfta fram att
              den är väldigt bra i jämförelse med många andra länders försäkringar.
              Den här försäkringen vill vi i Folkpartiet verkligen värna om.
              Däremot tror jag att det ändå är dags att, precis som moderaten
              sade här, se över den för att få en modernare familjepolitik.
              Vi i Folkpartiet har försökt anpassa våra förändringar till dagens
              verklighet.
            </seg>
            <seg n="ad7e63a1">
              Det har varit ganska tyst om familjepolitiken tills ungefär det
              senaste året då man har diskuterat föräldraförsäkring, delad försäkring,
              och det har kommit en proposition om att eventuellt dela barnbidraget.
              Men vi har under en följd av år framfört ett väldigt bra förslag,
              och det handlar om jämställdhetsbonus. Jag har även hört ett par
              socialdemokrater uttrycka att det är väldigt intressant. Den här
              bonusen utgår från att om en förälder tar ut en månad och den
              andra föräldern gör likadant får man 90 % som en morot i stället
              för en piska. Vi folkpartister tycker inte att det är politiker
              som ska bestämma hur familjer och föräldrar ska ha det.
            </seg>
            <seg n="48b9d1b8">
              Vi har också föreslagit ett barnkonto från år 2008 på 40 000.
              Det är ett skattefritt bidrag som man kan använda fritt som man
              bäst vill om man vill korta sin arbetstid eller göra någonting
              annat för pengarna som gynnar familjens situation. Vi ser det
              som ett alternativ, och det ger inga marginaleffekter. De system
              som införts är barnbidrag, underhållsstöd, bostadsbidrag, och
              det talas om försörjningsstöd, men det ligger på ett annat utskott.
              Det är olika bidragsformer. Väldigt många av dem ger onekligen
              en enorm marginaleffekt. Vi vill till exempel långsiktigt fasa
              ut bostadsbidragen.
            </seg>
            <seg n="fa5e060c">
              När det gäller underhållsbidrag tycker vi att det självklart
              i första hand är föräldrarna som ska försörja sina barn. Som det
              fungerar i dag är det många föräldrar som får bidrag även om de
              egentligen inte behöver det.
            </seg>
            <seg n="2e2c4df0">
              Att vara förälder är faktiskt det viktigaste uppdrag vi har.
              Det är därför som vi måste värna om föräldraförsäkringen, och
              det ska vara möjligt att skaffa barn, vara jämlik och bilda familj.
            </seg>
            <seg n="2b9fd300">
              När det gäller förändring av vissa system har jag funnit att
              det är ganska svårt att förändra regelverken. Rycker man i något
              av bidragssystemen riskerar systemet att falla ihop som ett korthus.
              Under det kommande året kommer vi i Folkpartiet att titta väldigt
              noga på de här olika systemen för att få en modern familjepolitik
              som är anpassad till dagens familjer.
            </seg>
            <seg n="d4d48504">
              Vi har också, precis som moderaten här anförde, tänkt att båda
              föräldrarna ska få ta ut föräldraledighet samtidigt. I dag har
              många föräldrar det jobbigt tillsammans. Det gäller att kunna
              värna om familjen och ta ut ledighet tillsammans. Det tror jag
              är en väldigt god investering.
            </seg>
            <seg n="110b119c">
              Det föreslås från Socialdemokraternas sida ett höjt barnbidrag.
              Vi har också tyckt att barnbidraget är ett jättebra bidrag, och
              det ska vi behålla. Men i stället för de framtida höjningarna
              av barnbidraget vill vi hellre sänka skatten så att man får pengarna
              direkt i börsen.
            </seg>
            <seg n="14052567">
              Med det hoppas jag att familjepolitiken ska stå högt på agendan.
              Det verkar också bli så.
            </seg>
          </u>
          <note type="speaker" n="474e1a3d">
            Anf. 129 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-0838e9b05a5ece80-0" n="7058c31a">
            <seg n="49220790">
              Herr talman! I likhet med föregående talare hoppas jag att familjepolitiken
              ska stå högt på den politiska dagordningen.
            </seg>
            <seg n="986a5512">
              För ett tag sedan råkade jag på en liten kille som just hade
              varit på fotbollsmatch med sina föräldrar. Alldeles innan han
              somnade så sade han: Mamma och pappa, familjen, det är som ett
              ljus emellan oss. Just så kan ett barn reflektera. Föräldrar som
              är trygga i sina roller, med sig själva och varandra och som ger
              barnet trygghet, en familj, ett osynligt men kännbart ljus. Jag
              önskar att alla barn fick ha det så. Utgångspunkten för familjepolitiken
              måste vara den, barnen och barnens bästa, att stötta familjerna.
              Och då behöver väldigt många fler familjer mer makt över sin vardag.
            </seg>
            <seg n="470c3852">
              Familjen har i många år bekämpats av dem som tror sig veta bäst.
              Ropen har skallat död åt familjen och avskaffa äktenskapet. Och
              det fortsätter att skällas. Udda krafter som livnär sig på att
              förneka familjen upphöjs.
            </seg>
            <seg n="bde58d24">
              Samtidigt pressas många familjer av vardagens alla krav. Många
              lever i mer eller mindre permanent stress. Stressrelaterade sjukdomar
              är ett växande problem, och numer den vanligaste sjukskrivningsorsaken
              bland långtidssjukskrivna kvinnor. Det är mycket som ska hinnas
              med. Det är inte konstigt att människor går sönder när livspusslet
              inte går ihop.
            </seg>
            <seg n="239ee83d">
              Det märks på barnen. Barnombudsmannen har visat att 95 % av skolsköterskorna,
              psykologerna och kuratorerna menar att den påtagliga stressen
              bland barn har ökat. Koncentrationssvårigheterna ökar också de.
            </seg>
            <seg n="d2666f65">
              Allt detta, herr talman, hänger förstås samman med underminerandet
              av familjen, familjens krympande valmöjligheter och föräldrarnas
              brist på tid. Därför vill vi kristdemokrater att familjepolitiken
              ska vara flexibel, möjlig att anpassa efter varje familjs alldeles
              unika situation. Det står i skarp kontrast mot dem som med sina
              pekpinnar riktar in alla i ett och samma fack, som oavsett hur
              livet ser ut vill likforma alla likt tennsoldater. Socialdemokraterna
              och andra vänsterkrafter vill på fullt allvar till och med tvångsfördela
              föräldraförsäkringen. Efter Socialdemokraternas kongress var ett
              av de få tydliga beskeden att vanliga människor ska få mindre
              att säga till om.
            </seg>
            <seg n="fd1aa20d">
              Vi kristdemokrater avvisar bestämt tvångsdelning av föräldraförsäkringen.
              Föräldrar har rätt att själva få bestämma över såväl tid med barnen
              som arbetstid. Vi vill inte ha Göran Persson eller för den delen
              någon annan politiker vid köksbordet. Han eller hon ska definitivt
              inte ha makten över vardagen.
            </seg>
            <seg n="ffbf471f">
              Kvotering tar inte hänsyn till den enskilda familjens situation.
              Att tvinga pappor eller mammor att vara hemma skulle innebära
              enorma ekonomiska påfrestningar för vissa familjer, till exempel
              för studerande. Tvångsfördelningen kan stjälpa hela familjeekonomin.
            </seg>
            <seg n="885a8db7">
              I stället vill vi kristdemokrater göra det möjligt med mer tid
              tillsammans för alla familjer, för alla föräldrar och barn, oavsett
              om de är rika eller fattiga, oavsett hur mycket eller lite de
              jobbar, oavsett var de bor, oavsett om det finns en eller två
              föräldrar i vardagen. Vi vill flytta makt från denna kammare,
              från kommunhusen, från politikers sammanträdesbord till familjerna,
              till köksborden, så att det blir möjligt för fler att bestämma
              mer över sin tid och den omsorg som passar just de egna barnen.
            </seg>
            <seg n="691f3dd2">
              I Kristdemokraternas förslag till budget för nästa år föreslog
              vi att familjepolitiken skulle tillföras 2 195 miljoner kronor
              mer än i Socialdemokraternas och stödpartiernas budget. Vi vill
              se ett antal olika steg tas.
            </seg>
            <seg n="2a21c673">
              För det första måste tryggheten börja redan när familjen är som
              skörast, före förlossningen. Få kvinnor orkar i dag arbeta ända
              fram till förlossningen. Vi kristdemokrater vill införa en graviditetspeng
              för alla gravida i slutet av graviditeten samtidigt som vi vill
              ge alla rätt till tjänstledighet för att man ska kunna känna sig
              trygg när man är som skörast.
            </seg>
            <seg n="d8e45bc2">
              För det andra måste det bli valfrihet för alla. För välbärgade
              är ju den rådande familjepolitiken inget större bekymmer. De har
              redan råd att välja. Det är betydligt kärvare för familjer med
              låga inkomster som har begränsade möjligheter. I all synnerhet
              de ensamstående har det svårt i Socialdemokraternas norm.
            </seg>
            <seg n="f7ede33b">
              Vi kristdemokrater föreslår att barnbidraget fördubblas till
              1 800 kr per barn och månad från den 1 januari 2006. Samtidigt
              gäller att det ska gå till dem med störst behov. Därför beskattar
              vi bidraget så att familjer med låga inkomster får behålla mer
              medan familjer med höga inkomster genom skatten betalar tillbaka
              en del. Det är ett förslag som främst gynnar låginkomsttagare.
              Det höjda barnbidraget lyfter fattiga familjer ur socialbidragsberoendet.
            </seg>
            <seg n="765a1c79">
              För det tredje vill vi göra det möjligt med mer tid för barnen.
              Efter föräldraförsäkringen vill vi införa 90 nya flexibla barndagar,
              var och en värd 200 kr, som fördelas med 150 dagar till vardera
              föräldern men fritt ska kunna överlåtas dem emellan. En ensam
              vårdnadshavare får förstås 300 barndagar.
            </seg>
            <seg n="7509068f">
              Syftet är att ge föräldrar ekonomisk möjlighet till mer tid med
              barnen när de är små. Möjligheterna till flexibelt uttag skulle
              vara många. Därmed kan barndagarna användas för att förlänga föräldraledigheten,
              minska arbetstiden eller för att ge någon annan, en morbror eller
              en farmor eller någon annan, möjlighet att ta hand om barnet.
              Om barndagarna används under längre tid blir ersättningen per
              dag lägre, om de används under kortare tid blir den högre. De
              kan spridas ut och användas tills barnet har fyllt tolv år.
            </seg>
            <seg n="d8a1b0e7">
              För det fjärde vill vi göra något åt dagens orättvisa barnomsorgssubventioner.
              Bara de som väljer att ha sina barn på kommunalt finansierad verksamhet
              får i dag del av stödet. Familjer där någon av föräldrarna själv
              vårdar barnet får ingen del av subventionerna. Det får till exempel
              inte heller familjer vilkas arbetstider inte stämmer med de kommunalt
              finansierade förskolornas öppettider eller familjer som står i
              kö till den kommunala barnomsorgen. Det vill vi ändra på.
            </seg>
            <seg n="80492c5f">
              Barnomsorgen ska utformas så att den passar alla barn. Vi vill
              att kommunerna ska ha skyldighet att införa kommunala vårdnadsbidrag
              som motsvarar 80 % av den genomsnittliga nettokostnaden för en
              plats i den kommunala barnomsorgen, det vill säga 6 000 kr per
              barn och månad. Ett flertal undersökningar har visat på ett starkt
              stöd för vårdnadsbidrag. 44 % av alla män och kvinnor säger att
              de skulle välja att själva ta hand om sina barn ifall de fick
              chansen.
            </seg>
            <seg n="577393c7">
              I ett 50-tal kommuner runtom i landet har det bildats föräldragrupper
              som startat olika namninsamlingar för att få till stånd kommunala
              folkomröstningar för valfrihet inom barnomsorgen. I tre kommuner
              har redan folkomröstningar om valfrihet genomförts, den senaste
              i Örkelljunga i september 2003. 61,9 % röstade för en alternativ
              lösning i barnomsorgen. I Karlstad röstade 75,2 % för och i Uppvidinge
              51,7 % för. Ändå negligeras detta av makthavarna. Klyftan mellan
              de vanliga människorna och den politiska eliten i Helsingfors
              växer.
            </seg>
            <seg n="d593fd03">
              Herr talman! En annan rättvisefråga är att se familjen som en
              helhet. Utifrån jämställdhetsskäl och helhetssyn vill vi att makarnas
              totala årligen intjänade premiepension automatiskt ska delas lika
              mellan dem så länge de har barn som inte fyllt tolv. De som önskar
              frångå den regeln ska aktivt kunna begära det.
            </seg>
            <seg n="1ac8511f">
              Vi kristdemokrater vill se en familjepolitik som bejakar familjerna,
              därav vår satsning på över 2 miljarder mer än vänsterkartellen.
              Vi vill ha en familjepolitik med trygghet, valfrihet och mångfald.
              Vi vill ha trygghet för att det är i familjen som familjemedlemmarna
              får möjlighet att möta den villkorslösa kärleken, omtanken och
              förståelsen men också ställs inför krav och ansvar, blir bekräftade
              och mognar som människor.
            </seg>
            <seg n="f1d3aaeb">
              Familjen knyter an till människans djupaste behov av att bli
              sedd, att vara någon, en person som inte är utbytbar. Under de
              första levnadsåren är det lilla barnets behov av trygghet och
              närhet störst. Därför vill vi ha valfrihet, att föräldrarna ska
              få ett större inflytande över vardagen än de har. Vi vill ha mångfald
              för att valfriheten ska bli verklig.
            </seg>
            <seg n="f7d4a910">
              Vi vill ha trygghet, valfrihet och mångfald, en trygg miljö för
              barnen och för familjerna.
            </seg>
            <seg n="1b72e21f">
              Herr talman! Jag står givetvis bakom Kristdemokraternas samtliga
              reservationer i betänkandet men yrkar för tids vinnande bifall
              enbart till reservation nr 75.
            </seg>
          </u>
          <note type="speaker" n="8d3e49bc">
            Anf. 130 ULLA HOFFMANN (v):
          </note>
          <u who="ulla_hoffmann_7f5515" xml:id="i-ecd5f01713788906-0" n="3a740501" next="i-b4b4f9569fd27f71-0">
            <seg n="9ee9f8ca">
              Herr talman! De stöd som går under begreppet ekonomisk familjepolitik
              har kommit till med olika syften. Barnbidraget kom till för att
              utjämna skillnaderna mellan de familjer som har barn och de som
              inte har barn. Föräldraförsäkringen kom till för att kvinnor skulle
              kunna behålla sina jobb när de blev gravida och födde barn. Underhållsstödet
              kom till för att kvinnor vid en separation ska kunna försörja
              sig och sina barn.
            </seg>
            <seg n="24bb890f">
              Den ekonomiska familjepolitiken blev ett redskap för att öka
              jämställdheten i samhället. Barn behöver ett jämställt samhälle
              för att deras bästa ska vara en verklig möjlighet. Barn mår bra
              av att ha många vuxna kring sig och av att ha föräldrar, oavsett
              kön, som har trygga jobb med rättvisa löner. Barn gynnas av ett
              arbetsliv som ser både kvinnor och män som självklara föräldrar.
              Det ska gå att kombinera föräldraskap med förvärvsarbete.
            </seg>
          </u>
          <note n="d3a1fc6c">
            Av jämställdhetsbilagan till budgetpropositionen förra året framgår
            att år 2002 tog kvinnorna ut 82 % av antalet ersatta dagar i föräldraförsäkringen
            och män 18 %. Av samma jämställdhetsbilaga framgår att de ekonomiska
            konsekvenserna av föräldraskapet under en tioårsperiod är 304
            000 kr för mamman och 10 000 kr för pappan.
          </note>
          <u who="ulla_hoffmann_7f5515" xml:id="i-b4b4f9569fd27f71-0" n="3a740501" prev="i-ecd5f01713788906-0">
            <seg n="52fd916e">
              Förklaringen till det är att det är kvinnorna som tar ansvaret
              för att familjens tidsekvation ska gå ihop. Kvinnor arbetar mer
              än män, men kvinnors arbete är i hög grad obetalt. Genom kvinnors
              obetalda arbete kan män öka på sin ekonomi och se till att de
              får en rejäl pension utan medalj.
            </seg>
            <seg n="fe5d591f">
              Det finns en klar koppling mellan kvinnors obligatoriska ansvar
              för hem och barn och kvinnors position på arbetsmarknaden. Kvinnor
              utsätts för lönediskriminering, otrygga anställningar, ofrivillig
              deltid därför att kvinnor tar det huvudsakliga ansvaret för familjen
              och barnen. Gravida kvinnor får inte arbete, föräldralediga kvinnor
              finns inte med i löneförhandlingarna, kvinnor som arbetar deltid
              får en sämre pension därför att varenda krona som inte tjänas
              in också minskar pensionen.
            </seg>
            <seg n="523e28ee">
              Under år har vi nu försökt att påverka föräldrarnas attityder
              på olika sätt. Föräldrarna har hävdat att det handlar om ekonomi,
              det vill säga att familjen förlorar för mycket om pappan skulle
              vara hemma mer än de stipulerade pappamånaderna. Jag har därför
              bett vår utmärkta utredningstjänst att titta på hur mycket en
              familj förlorar om man individualiserar föräldraförsäkringen,
              det vill säga sex och en halv individuella månader till mamman
              och sex och en halv individuella månader till pappan. Vi har utgått
              från medellönen för kvinnor, 21 500 kr och medellönen för män,
              25 800 kr. Genom skattesystemet utjämnas skillnaderna i ekonomin,
              något som statsrådet Bengt Westerberg pekade på i en av sina jämställdhetspropositioner
              i början på 90-talet.
            </seg>
            <seg n="a5538e96">
              Utredningstjänstens PM visar på att om föräldraförsäkringen individualiseras
              så förlorar familjen på ett år 1 020 kr, det vill säga 85 kr i
              månaden i förlust. Egentligen finns det inte någonting att skylla
              på för att inte genomföra en individualisering av föräldraförsäkringen.
              Om en individualisering inte genomförs kommer den könssegregerade
              arbetsmarknaden att bestå och samhället kommer även i fortsättningen
              att vila på grunden att föräldraansvaret för barnen är obligatoriskt
              för kvinnan och i högsta grad frivilligt för männen.
            </seg>
            <seg n="86c327c4">
              Folkpartiet och Moderaterna vill i olika former ha en jämställdhetsbonus
              för de pappor som utökar sitt frivilliga föräldraansvar för barnen.
              Jag tror att det är fel väg att gå. Det borde ligga i föräldrarnas
              intresse att kvinnor och män får jämlika förhållanden och villkor,
              och det borde ligga i samhällets intresse att se till att de statliga
              åtgärder som finns också är jämlika och att kvinnor inte diskrimineras.
              Det finns enligt vår mening inte någon anledning att locka pappor
              med individuella bonusar i stället för att individualisera föräldraförsäkringen.
            </seg>
            <seg n="40ec5a11">
              Herr talman! I årets budget höjer s, v och mp barnbidraget med
              100 kr per barn och flerbarnstillägget likaså. Det är bra för
              det uppfyller ett av syftena med barnbidraget, nämligen att utjämna
              skillnaderna mellan barnfamiljer och familjer utan barn. Men det
              utjämnar inte skillnaderna för en grupp barn, nämligen de vilkas
              föräldrar helt eller delvis får sin försörjning genom stöd från
              socialtjänsterna. Höjningen av barnbidraget innebär för en tvåbarnsfamilj
              en höjning med 200 kr och 500 kr för en trebarnsfamilj. Men för
              barnfamiljerna med försörjningsstöd, det vill säga de som har
              det allra sämst, innebär höjningen inte någon förstärkt ekonomi
              eftersom det ekonomiska biståndet från socialtjänsten minskar
              i samma utsträckning, det vill säga att det inte blir någon höjning
              för dessa allra fattigaste familjer.
            </seg>
            <seg n="ab0adbaa">
              Eftersom frågan om normen för ekonomiskt bistånd ligger på socialutskottet
              kan vi inte behandla frågan här eller i socialförsäkringsutskottet,
              men jag uppmanar alla partier att arbeta för att även dessa, våra
              minsta fattiga små, ska få tillgodoräkna sig höjningarna av barnbidragen.
            </seg>
            <seg n="86c8368e">
              Herr talman! Jag dröjer mig kvar vid barnbidraget. En skilsmässa
              eller separation är alltid svår. Svårast är det för barnen. För
              en del föräldrar är det naturligt att barnen bor växelvis hos
              dem, varannan vecka hos mamman och varannan vecka hos pappan.
              I en del fall delar föräldrarna också på utgifterna för barnen,
              till exempel kostnaderna för barnomsorgen. Vi i Vänsterpartiet
              tycker att det då är naturligt att föräldrarna också gemensamt
              ska kunna begära att få barnbidraget delat mellan sig. Delar man
              på utgifterna ska man också dela på barnbidraget. Vi har därför,
              i ett antal år nu, motionerat om att föräldrar där barnen har
              växelvis boende ska kunna dela barnbidraget om båda föräldrarna
              vill ha det så. Vi är för delat barnbidrag vid växelvis boende
              och där båda föräldrarna gemensamt begär det. Vad vi däremot säger
              nej till är en tvångsdelning av barnbidraget, det vill säga den
              situationen där en förälder kräver att få dela barnbidraget medan
              den andra föräldern säger nej.
            </seg>
            <seg n="bc6e4516">
              Ska barnbidraget, som är till för barnets försörjning, delas
              ska också kostnaderna för barnet delas. Att det föreligger växelvis
              boende är inte någon som helst garanti för att också kostnaderna
              delas. Till exempel är det få kommuner som medger att fakturan
              för barnomsorgen delas och skickas till två adresser. De flesta
              vill skicka dem till den adress barnet är folkbokfört på, vilket
              oftast är hos mamman.
            </seg>
            <seg n="770216f5">
              En lösning på det här skulle vara att föräldrarna visar vem som
              står för kostnaderna. Ett liknande förfarande finns redan i dag
              för så kallat umgängesavdrag. Pappan fyller i en blankett och
              anger hur många dagar barnen vistats hos honom, skickar blanketten
              till mamman som verifierar och skickar den till Försäkringskassan
              som gör motsvarande avdrag på underhållsstödet. Märkligare än
              så är det inte. Pappan anger vilka utgifter han har haft och mamman
              verifierar och kassan beslutar om bidraget ska delas eller inte.
              Men det är tydligen inte det förslag som regeringen står bakom.
              Regeringen menar något helt annat. I stället föreslår man en tvångsdelning
              av barnbidraget, enligt vad som framkommit i medierna.
            </seg>
            <seg n="2eec1937">
              I sammanhanget pratar man om ett könsneutralt barnbidrag. Jag
              hävdar att förslaget om tvångsdelat barnbidrag är totalt könsblint
              och inte tar hänsyn till vem som står för kostnaderna.
            </seg>
            <seg n="aa8a09c3">
              Herr talman! För inte så länge sedan höjde Socialdemokraterna,
              Vänsterpartiet och Miljöpartiet nivån på underhållsstödet med
              100 kr. När stödet höjdes förra året hade det gått tio år sedan
              senaste höjningen. Det är därför viktigt att underhållsstödet
              indexeras så att det följer prisutvecklingen och räknas upp varje
              år. En annan viktig fråga vad gäller underhållsstödet är att återbetalningsskyldigheten
              kan baseras på aktuell inkomst i de fall där den återbetalningsskyldige
              till exempel blivit arbetslös. Det beslutade riksdagen för många
              år sedan. Sedan dess har inte någonting hänt. Nu har frågan kommit
              upp igen, och vi har lyckats ge ett uppdrag till Försäkringskassan
              som ska se över det och redovisa eventuella förslag till förändringar
              av nuvarande regler. Det låter hoppfullt. Man får hoppas att det
              också kommer att genomföras.
            </seg>
            <seg n="1b0ab945">
              Herr talman! Jag står givetvis bakom vänsterpartiets alla reservationer
              men för tids vinnande yrkar jag bifall till reservation 79 punkt
              78 och reservation 85 punkt 81.
            </seg>
          </u>
          <note type="speaker" n="c4a1ad13">
            Anf. 131 SOLVEIG HELLQUIST (fp) replik:
          </note>
          <u who="solveig_hellquist_cfc9ee" xml:id="i-55b6846e5db11c59-1" n="a52b4481">
            <seg n="620579a2">
              Herr talman! Jag undrar hur Ulla Hoffmann tänker när det gäller
              den delade föräldraförsäkringen. För mig känns det som att det
              är en mall på hur en familj ser ut. Det är två föräldrar som är
              arbetstagare. Det är inte en ensam mamma som har en hårfrisering
              eller en pappa som har ett företag. Det handlar inte om att någon
              av föräldrarna är arbetslös och plötsligt får arbete. Det finns
              inget resonemang kring familjer där det kanske finns missbruk,
              våldstendenser och oförmåga.
            </seg>
            <seg n="76b1181b">
              Hur tänker Ulla Hoffmann att man ska lösa detta i en sådan individualiserad
              föräldraförsäkring om man också ska ha ett barnperspektiv?
            </seg>
          </u>
          <note type="speaker" n="f86fda73">
            Anf. 132 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-10" n="3a740501">
            <seg n="aa75301c">
              Herr talman! Barnperspektivet är väldigt viktigt för oss i Vänsterpartiet.
              Vi vill ha en individualiserad föräldraförsäkring för att barnen
              ska ha tillgång till båda sina föräldrar och inte bara till mamman
              för det är ju oftast mamman, eller hur Solveig?
            </seg>
            <seg n="7047ee3c">
              Vi ser också att föräldraförsäkringen är den enda försäkring
              som inte är individualiserad. Det är den enda som bygger på kärnfamiljen,
              som jag har fått höra om i dag, alltså mamma, pappa, barn eller
              pappa, pappa, barn eller mamma, mamma, barn.
            </seg>
            <seg n="49e91857">
              Det är alltid ett förhandlingsläge om vem som ska vara hemma.
              Anledningen till att jag bad utredningstjänsten titta på vad man
              förlorar är att en myt är att man förlorar om papporna är hemma
              och tar hand om barnen. Det visade sig av en sådan utredning,
              som förstås skulle kunna göras mycket större, att man förlorar
              85 kr i månaden. Det ekonomiska argumentet är alltså borta.
            </seg>
            <seg n="9217d25f">
              Då har vi argumentet om hur det ser ut för kvinnor på arbetsmarknaden.
              Detta kommer att stärka kvinnor på arbetsmarknaden. Man kommer
              inte att kunna säga att hon ändå kommer att vara hemma och ta
              hand om barnen när barnen är sjuka.
            </seg>
            <seg n="0dd8efec">
              Vi var glada att vi lyckades driva igenom en fråga om just föräldraförsäkringen
              utifrån att den skulle stärka barnperspektivet och kvinnans roll
              på arbetsmarknaden och se till att barnen får tillgång till båda
              sina föräldrar.
            </seg>
            <seg n="3fb9ff7a">
              Tyvärr blev det inte något sådant förslag att den blev individualiserad.
              En sådan fråga måste självklart utredas vidare. Vi hade hoppats
              på att utredningen skulle peka på att en individualisering är
              det som är det bästa.
            </seg>
          </u>
          <note type="speaker" n="2a6f76eb">
            Anf. 133 SOLVEIG HELLQUIST (fp) replik:
          </note>
          <u who="solveig_hellquist_cfc9ee" xml:id="i-55b6846e5db11c59-2" n="a52b4481">
            <seg n="7a6e9c0b">
              Herr talman! Jag får väl betona att jag tycker att pappor är
              väldigt viktiga i familjen. Däremot tänker jag på just de här
              situationerna då det de facto inte skulle fungera. Hade Ulla Hoffmann
              tänkt att det då skulle göras undantag i lagstiftningen? Eller
              är just detta med jämställdheten det allra väsentligaste utifrån
              barnens välmående så att det inte finns några alternativ?
            </seg>
          </u>
          <note type="speaker" n="49f45da2">
            Anf. 134 ULLA HOFFMANN (v) replik:
          </note>
          <u who="ulla_hoffmann_7f5515" xml:id="i-2a270c489cb1d2c4-11" n="3a740501">
            <seg n="9bb134ff">
              Herr talman! Om Solveig läser vår motion som behandlar det här
              området ser hon att vi vill byta namn på detta politikområde,
              från ekonomisk familjepolitik till ekonomisk barnpolitik. Vi vill
              alltså sätta barnen i fokus.
            </seg>
            <seg n="3b3efc15">
              Ungefär det resonemang som Solveig Hellquist nu för när det gäller
              den individualiserade föräldraförsäkringen förde många när det
              gällde att införa en pappamånad eller mappamånad eller vad man
              nu ska kalla det, alltså de två månader som är kvoterade för den
              ena föräldern. Då var det också samma diskussion: hur man ska
              göra om det är en ensamstående mamma, om han inte vill ta ut,
              om barnet ska på dagis tidigare och så vidare. Allt det där har
              ju, som det visat sig, löst sig alldeles utomordentligt.
            </seg>
            <seg n="1c8b0501">
              Men självklart krävs det en ordentlig utredning innan man kan
              lägga fram ett sådant här förslag. Det är det som vi skulle vilja
              se hända i den här frågan.
            </seg>
          </u>
          <note type="speaker" n="31c210ec">
            Anf. 135 ANNIKA QARLSSON (c):
          </note>
          <u who="annika_qarlsson_19f936" xml:id="i-6f50d7f36a99b93d-0" n="32bcaa39">
            <seg n="677bbd4b">
              Herr talman! Jag satt och funderade här när jag hörde hur alla
              de olika anförandena inleddes och de olika ingångarna. Jag funderade
              på detta med föräldraskap och barn och hur viktigt det är. Jag
              tänkte: Vi sitter ju här och har ett fantastiskt förtroendeuppdrag,
              alla vi riksdagspolitiker och lokala politiker. Och så tänkte
              jag just på likheten med att man även som förälder har ett fantastiskt
              förtroendeuppdrag, det kanske största förtroendeuppdraget över
              huvud taget.
            </seg>
            <seg n="d7a28f09">
              Alla har vi erfarenhet av detta med att ha barn. Antingen har
              vi varit barn själva eller så kanske vi har en hel hög som springer
              där hemma. Har vi inte en hel hög har vi någon granne som har
              barn. Detta är sådant som berör oss allihop. Därför är också det
              här området, även om det har ett väldigt torrt namn, i allra högsta
              grad ett väldigt varmt område med mycket känslor som berör.
            </seg>
            <seg n="9defcea0">
              Det har varit mycket debatt på tidningssidorna om denna fråga
              på sistone. Det har rört sig om alla möjliga varianter där olika
              katastrofer, kriser, möjligheter och chanser eller vad de nu har
              lyfts upp som har stått emot varandra. Ska man på något sätt försöka
              sammanfatta debatten på tidningssidorna och runt köksborden finns
              det egentligen bara en sak som är gemensam, och det är att det
              är väldigt olika. Beroende på vilken familj man har, vilka barn
              man har och vilken situation man har i arbetslivet är det väldigt
              olika. Ingen familj är den andra lik det är väl kontentan av den
              debatten.
            </seg>
            <seg n="65a8c231">
              När man kommer in på den biten kan man se att det finns ett problem.
              För mig finns det ett problem. När det finns så många olika önskemål,
              så många variationer och så många olika barn som har olika behov
              är det ett problem att det bara finns en lösning. Det är bara
              en lösning som ska stämma in på alla de här olika varianterna.
            </seg>
            <seg n="8ecc7e49">
              Jag skulle vilja gå så långt som till att säga att maxtaxan gynnar
              enfald på många olika områden. Det finns en sak är som säker,
              och det är att den inte passar alla.
            </seg>
            <seg n="abf43f81">
              Centerpartiets motion på detta område handlar väldigt mycket
              om att riva hinder och att öppna möjligheter. Det vi utgår från
              är: Vem är det som vet bäst? Vem är det som känner det här lilla
              livet bäst? Även om det tar ett litet tag i början att lära känna
              det här lilla knytet är man ändå som förälder den som ser möjligheterna
              och behoven. Man har också med sig värderingar om vad man själv
              vill ge sina barn vidare.
            </seg>
            <seg n="db0715d5">
              Det handlar också om en möjlighet att få pusslet att gå ihop
              att få det att funka med arbetet vare sig man väljer att jobba
              heltid eller deltid, har lång väg till arbetet eller har företaget
              därhemma, har barn som älskar att åka till dagis eller barn som
              faktiskt trivs med att ha en lugnare miljö de första åren. Därför
              har vi valt en annan fördelning och har en annan syn på hur detta
              område ska hanteras.
            </seg>
            <seg n="06eabc0f">
              Jag står självklart bakom våra olika reservationer men yrkar
              bifall endast till reservation 77.
            </seg>
            <seg n="36f88aad">
              Jag ska försöka måla upp hur jag skulle vilja att det såg ut.
              Det handlar om tre delar. Den första delen handlar om den allra
              första tiden med föräldraförsäkring och föräldrautbildning.
            </seg>
            <seg n="047da1d4">
              Sista månaden innan man går hem från jobbet är magen i vägen,
              det värker i fötterna och man måste gå på toaletten tre eller
              fyra gånger per natt. Man är helt avkopplad från jobbet och har
              tankarna på helt andra håll. Det finns många olika orsaker till
              att man har svårt att gå för fullt på jobbet sista månaden. Statistik
              finns som visar att det är väldigt olika ifall man får havandeskapspenning,
              blir sjukskriven eller hur det ser ut. Jag tycker att det vore
              ett bra alternativ att man som mamma hade en möjlighet att vara
              ledig, helt eller delvis, under sista månaden före barnets födelse.
            </seg>
            <seg n="4133fbae">
              När vi väl kommer in på föräldraförsäkringen, som är en fantastisk
              möjlighet, skulle jag vilja se att man höjde både golvet och taket
              utöver det som man nu gör i budgeten för nästa år.
            </seg>
            <seg n="185df220">
              Det handlar också om att satsa krafter på föräldrautbildning.
              Jag lyssnade häromdagen på Sven Bremberg, som jobbar med barns
              psykiska ohälsa. Han pekade på hur man skulle kunna investera
              i barns hälsa. Det handlar om att kunna komma in tidigt och vara
              ett stöd så att man i familjen har en möjlighet att vara det stöd
              för barnen som är så viktigt. I en föräldrautbildning går det.
              Där finns denna möjlighet att stötta familjen, att få en bra utveckling
              och kunna vara detta stöd för barnen så att de växer upp trygga
              och harmoniska.
            </seg>
            <seg n="8eb829a1">
              Olika vetenskapliga undersökningar har visat att har man rådgivande
              konsultationer i familjer en gång per månad kan depressioner senare
              i livet hos 2021-åringar reduceras med upp till 40 %. Det här
              med föräldrautbildning är enormt viktigt som ett stöd för familjerna
              att kunna vara de här klipporna för sina barn.
            </seg>
            <seg n="94b8b173">
              Det vi också säger är att det i denna föräldrautbildning finns
              en stor möjlighet att få både mammor och pappor att se vikten
              av att faktiskt dela föräldraledigheten. Vi hävdar bestämt att
              kunskap är bättre än kvotering.
            </seg>
            <seg n="d1d6d57f">
              I steg 2 när barnet blivit något år, och när föräldraförsäkringen
              är på upphällningen och det kanske är dags att gå tillbaka till
              arbetet finns det många som har behov av att minska arbetstiden
              under några år. Vi är bestämt för en jobblinje. Självklart är
              det viktigt att man arbetar. Men det måste inte nödvändigtvis
              vara så att man jobbar som allra mest när barnen är som minst.
            </seg>
            <seg n="6fd0bc5a">
              Därför ändrar vi fördelningen av barnbidraget jämfört med majoriteten.
              Under förskoleåren, mellan ett och fyra år, vill vi fördubbla
              barnbidraget. Detta kombinerat med rätten till tjänstledighet
              ska göra det möjligt att använda detta antingen som ett konsumtionsutrymme
              eller som en möjlighet att gå ned i arbetstid.
            </seg>
            <seg n="15c3aec9">
              Sedan har vi ett tredje förslag som handlar om en nationell barnomsorgspeng.
              Det är nu några år sedan maxtaxan infördes. Jag är helt övertygad
              om att det finns många som tycker att den fungerar väldigt bra
              och är helt rätt för dem. Men vi ser också att det finns väldigt
              många som inte tycker att deras familj har fått möjlighet att
              ta till vara detta.
            </seg>
            <seg n="cab72583">
              Den här delen handlar både om möjligheten att välja olika typer
              av barnomsorg och om kreativa förskollärare och barnskötare som
              kanske har idéer som man vill förverkliga och göra någonting helt
              annat med än inom den kommunala förskolan. Man kanske tycker att
              det är viktigt att ha mindre grupper, att ha fler vuxna per barn
              eller ha en annan pedagogisk inriktning. I dag är det inte helt
              enkelt att komma i gång och komma in på det här området.
            </seg>
            <seg n="32a446fe">
              Det vi lyfter fram när det gäller barnomsorgspengen är att pengarna
              ska vara knutna till barnet. Som förälder har du en möjlighet
              att göra ett val och den offentliga subventionen följer med. Det
              ska också vara full etableringsfrihet. Det kommer att vara många
              olika former som växer fram. Det kommer också att innebära att
              man väljer att driva barnomsorg både som ideell verksamhet och
              personalkooperativ liksom med olika pedagogiska inriktningar.
            </seg>
            <seg n="1bed6e7c">
              Den offentliga verksamheten kommer självklart fortfarande att
              finnas kvar, för det är väldigt många som fortfarande vill ha
              den. Det är det som någonstans är skillnaden mellan vänsterkartellen
              och högeralliansen. Vi vill inte ta bort den möjligheten för dem
              som vill ha den kommunala förskolan.
            </seg>
            <seg n="bb3fe5cf">
              Det handlar också om möjligheten att kunna räkna in även sina
              egna barn i verksamheten. Det blev ju polisanmält i Nacka, men
              jag vet att det finns andra ställen där man också har lyft fram
              den här möjligheten. Jag vet inte om jag vågar nämna den kommunen.
              Det kanske blir besvärligt där också. Det som är problemet här
              är att man inte skulle få en F-skattsedel.
            </seg>
            <seg n="98488f4d">
              Men det vi vill tillföra är att öppna möjligheter för familjer
              att själva styra över sitt föräldraskap.
            </seg>
          </u>
          <note type="speaker" n="3f6f9b29">
            Anf. 136 MONA JÖNSSON (mp):
          </note>
          <u who="mona_jonsson_19b8be" xml:id="i-cf50b407c3f880b1-4" n="7c21613c">
            <seg n="fb318294">
              Herr talman! Barn mår bra när deras föräldrar mår bra. Genom
              samarbetet mellan Miljöpartiet, Vänsterpartiet och Socialdemokraterna
              har vi fått igenom höjningar för de mest utsatta familjerna. Det
              bidrar en smula till att föräldrarna mår bra.
            </seg>
            <seg n="3b4aab77">
              En barnfamilj kan få extra pengar utbetalda strax före jul eftersom
              barnbidraget höjdes den 1 oktober med 100 kr per månad och barn.
              Dessa pengar betalas ut retroaktivt som en klumpsumma. Men tyvärr
              har det kommit lite smolk i bägaren. De mest utsatta familjerna,
              som är i bäst behov av försörjningsstödet, det som förr kallades
              för socialbidrag, riskerar att få sänkt ekonomiskt stöd på grund
              av att barnbidraget räknas som inkomst.
            </seg>
            <seg n="592e3136">
              Det är nu upp till Sveriges kommuner att själva fatta beslut
              om familjer med försörjningsstöd ska kompenseras. Vissa kommuner
              väljer att vara generösa nu och räknar inte in bidragshöjningen
              som en inkomst. Miljöpartister ute i landet har i sina kommuner
              vädjat att man inte ska vänta på att riksnormen för försörjningsstödet
              ska höjas vid årsskiftet utan redan nu låta de mest utsatta familjerna
              få behålla sitt välbehövliga tillskott före jul.
            </seg>
            <seg n="b429f254">
              Miljöpartiet anser att vuxna behöver bli mer närvarande i barns
              och ungdomars liv. I en grön föräldrapolitik sätts barnen i centrum.
              Det innebär att vi vill ge barnen mycket av vår tid. Barns och
              ungdomars familjesituation ser i dag helt annorlunda ut än för
              bara några få tiotals år sedan. Många barn växer upp med en eller
              två föräldrar, med föräldrar av samma eller olika kön och en del
              barn växer upp med andra personer än sina egna föräldrar. Livsvillkoren
              ser alltså helt olika ut, och därför anser vi att lösningarna
              för olika familjekonstellationer också måste vara mer flexibla
              och anpassade efter individerna.
            </seg>
            <seg n="23246e03">
              Vi i Miljöpartiet driver också och anser att det är viktigt med
              en generellt sänkt normalarbetstid för att få mer tid just för
              sina barn och för återhämtning. Vi anser inte att det bara är
              de riktigt små barnen som har rätt till mer tid med de vuxna.
              Den rätten måste också tonåringar ha.
            </seg>
            <seg n="277f74fd">
              Arbetstidsförkortning kan utformas på många olika sätt, men det
              viktigaste är att den ger förutsättningar för mer samvaro. Varje
              förälder har sitt specifika ansvar för sin relation till just
              sitt barn. Närhet kan inte överlåtas, och därför vill vi i Miljöpartiet
              se fler pappor som tar ut sin rätt i föräldraförsäkringen, rätten
              att vara hemma med barnen.
            </seg>
            <seg n="a270011b">
              Vi vill att föräldraförsäkringen, på sikt, förlängs och i ett
              första steg delas av båda föräldrarna med en tredjedel till mamman,
              en tredjedel till pappan och en tredjedel som föräldrarna själva
              väljer hur den ska fördelas. Mäns andel av det totala antalet
              uttagna dagar uppgick 2004 till 18,7 %. Det tycker vi är för lite
              och vill se att fler pappor tar sitt specifika ansvar.
            </seg>
            <seg n="347d3297">
              Vi vill också att arbetsgivare blir bättre arbetsgivare för småbarnsföräldrar
              och inte försvårar för sina anställda att ta ut föräldraledighet.
              I radioprogrammet Föräldrarna från den 14 november med underrubriken
              Arbetsgivarna tar knäcken på oss skildras hur arbetsgivare i Sverige
              är sämst i Europa på att hjälpa sina anställda till möjligheten
              att få barn och arbete att gå ihop.
            </seg>
            <seg n="aae811f3">
              Lars Plantin, forskare på Malmö högskola, har deltagit i djupintervjuer
              bland småbarnsföräldrar i Europa. Han menar att svenska arbetsgivare
              har mycket att lära från arbetsgivare i övriga Europa. Ett enkelt
              sätt som beskrevs i programmet var att ge möjligheter för föräldrar
              som jobbar skift att byta till dagskift under småbarnsperioden.
              För personer som utövar idrott är det faktiskt lättare att få
              byta till dagskift än för föräldrar som har små barn.
            </seg>
            <seg n="708bb1a9">
              De svenska fackföreningarna driver inte heller föräldrars rätt
              till bättre arbetsvillkor under småbarnsåren. Facken driver frågor
              som gäller föräldraförsäkringen, men det praktiska dagliga pusslet
              för småbarnsföräldrar är man sämre på. Vid en förfrågan bland
              fackligt förtroendevalda svarade nio av tio att arbetsvillkoren
              för småbarnsföräldrar inte var en prioriterad fråga.
            </seg>
            <seg n="b2a7d9d9">
              Många föräldrar i undersökningen svarade att det inte är svårt
              att få jobba deltid, men när det kommer till kritan får man jobba
              in ordinarie arbete också, men till lägre lön. En förälder vittnade
              i programmet om att en personalchef sagt till henne att är man
              småbarnsförälder ska man inte jobba inom industrin.
            </seg>
            <seg n="440aaee8">
              Herr talman! Underhållsbidraget höjs med 100 kr och Miljöpartiet
              tycker att det är bra. Försäkringskassan ökar kunskapen hos separerade
              föräldrar om möjligheten att skriva avtal om underhållsbidraget
              och uppmuntrar till detta. Inom underhållsstödssystemet är 60
              % av de bidragsskyldiga fullbetalande och skuldfria. Det betyder
              att fler föräldrar skulle kunna skriva avtal mellan sig på egen
              hand och inte behöva anlita Försäkringskassans tjänster vid utbetalningar.
              Försäkringskassan ska redovisa hur man lyckats öka kunskapen hos
              föräldrarna senast i mars nästa år.
            </seg>
            <seg n="b615aacb">
              Vidare finns uppdrag till Försäkringskassan att se över hur vanligt
              det är att en bidragsskyldig med en försämrad inkomst får en skuld
              för utebliven återbetalning. Dessutom ska man se hur stora skulderna
              är. Det uppdraget ska redovisas den 1 juni nästa år.
            </seg>
            <seg n="5a2ed7a3">
              Herr talman! Miljöpartiet vill att lagstiftningen skyddar de
              föräldrar som väljer att vara hemma med sina barn en längre tid
              än dagens föräldraförsäkring medger och att den sjukpenninggrundande
              inkomsten då ska kunna vara vilande till dess att barnet fyllt
              tre år eller till dess föräldern väljer att gå tillbaka till sitt
              arbete.
            </seg>
          </u>
          <note n="484b701a">
            Jag yrkar bifall till reservation 91 under punkt 83.
          </note>
          <note type="speaker" n="258aa439">
            Anf. 137 TOMAS ENEROTH (s):
          </note>
          <u who="tomas_eneroth_9f5e46" xml:id="i-7080161b03ae08be-0" n="66632b74">
            <seg n="7eaa860b">
              Herr talman! Ärade ledamöter av denna kära kammare, ni på läktaren
              och andra som eventuellt följer debatten! Vi debatterar utgiftsområde
              12 Ekonomisk trygghet för familjer och barn. Det är faktiskt inte
              bara namnet på utgiftsområdet utan det är också vår utgångspunkt
              för den politik som vi bedriver.
            </seg>
            <seg n="01c58e09">
              Åtskilliga internationella undersökningar visar nämligen tydligt
              att vi har en framgångsrik barn- och familjepolitik i Sverige.
              Den är det både ur nationell synpunkt och för enskilda individers
              möjligheter. Nationellt kan vi se att vi har ett högt barnafödande.
              Det är ett stigande barnafödande ända sedan 1999. Vi ligger internationellt
              sett på en hög nivå för Europa.
            </seg>
            <seg n="657b7887">
              Vi vet också att barn generellt har goda uppväxtvillkor i Sverige
              och att det är väsentligt större livschanser och möjligheter för
              barn som växer upp här än i andra delar av världen.
            </seg>
            <seg n="52c3065e">
              Politiken bidrar också till både social och ekonomisk utjämning,
              och vi har en solidarisk omfördelning som ser till att barnfamiljer
              får stöd från andra som inte är barnfamiljer. Det generella barnbidraget
              är kanske det bästa exemplet på den omfördelningen.
            </seg>
            <seg n="a154611b">
              Men politiken bidrar också till att skapa möjligheter, möjligheter
              för individen att kombinera föräldraskap och förvärvsarbete.
            </seg>
            <seg n="b28113e1">
              Det räcker med att åka till några av Europas andra länder för
              att konstatera att så inte är fallet där. Där får väldigt många
              välja mellan att förvärvsarbeta eller att vara småbarnsförälder.
            </seg>
            <seg n="6ca34ebd">
              På samma sätt ger politiken möjlighet för individen att faktiskt
              lämna en misshandlande partner och inte tvingas vara kvar i ett
              dåligt förhållande av ekonomiska skäl. Genom olika stödåtgärder
              ger vi den möjligheten för oftast kvinnor att lämna dåliga förhållanden
              genom det trygghetssystem som finns. På det sättet är det faktiskt
              inte bara ekonomisk trygghet för familjer och barn utan i vidare
              utsträckning trygghet i uppväxtvillkor och i vardagslivet.
            </seg>
            <seg n="503db4df">
              För oss socialdemokrater är barn- och familjepolitiken ett av
              välfärdssamhällets kärnområden. Utifrån våra principer om generell
              välfärd och solidarisk utjämning har vi utvecklat och förbättrat
              barns och familjers livsvillkor i Sverige, och det är vi stolta
              över. Vi är mycket stolta över de framgångarna. Men givetvis är
              vi inte nöjda, för fortfarande finns tydliga klasskillnader kvar
              i det här landet, inte minst för barn. Det finns barn som fortfarande
              bara kan drömma om att få åka på en semesterresa, men de är alltför
              väl medvetna om att familjen eller föräldern inte har den ekonomiska
              möjligheten. Det finns barn som väljer att sjukanmäla sig när
              man ska åka på skolresa, eftersom de vet att familjen inte har
              råd med den hundralapp som man vid föräldramötet lite käckt tyckt
              att väl alla har råd att betala.
            </seg>
            <seg n="526411e7">
              Vi som har ansvar för den ekonomiska barn- och familjepolitiken
              måste ha de här barnen för våra ögon. Det är dem vi måste tänka
              på när vi utformar våra förslag och när vi lägger våra budgetalternativ.
              Det har faktiskt varit ganska enkelt för oss socialdemokrater
              att komma överens med våra samarbetspartier Vänsterpartiet och
              Miljöpartiet om vilken inriktning vi ska ha. Vi har en gemensam
              grundsyn.
            </seg>
            <seg n="e101b6df">
              Under mandatperioden har vi genomfört flera förslag som har förbättrat
              det ekonomiska läget och möjligheterna för barnfamiljer. Vi har
              infört maxtaxa, vi har infört allmän och avgiftsfri förskola för
              fyra- och femåringar. Vi har byggt ut och förbättrat föräldraförsäkringen.
              Vi genomför förbättringar för dem som har det tuffast och svårast
              genom att höja underhållsstödet för ensamförälder, införa barntillägg
              för studenter med barn, höja bostadsbidraget för barnfamiljer.
              Vi har höjt barnbidragen, och vi har i denna budget som vi nu
              diskuterar ytterligare förslag om höjningar. Barnbidraget kommer
              att höjas med 500 kr i månaden för en trebarnsfamilj, så i december
              kommer tre månaders barnbidragshöjningar att betalas ut. Det är
              en nog så välkommen julklapp för de familjer som har oroat sig
              för ekonomin under jul- och nyårshelgerna.
            </seg>
            <seg n="4417be91">
              Vi föreslår också i budgeten att lägstanivån i föräldrapenningen
              höjs från 60 kr per dag till 180 kr per dag. Det är en tredubbling.
              Det är med sikte på att vi därmed stärker ekonomin för de familjer
              och de föräldrar som har en låg inkomst.
            </seg>
            <seg n="4972820c">
              Dessutom gör vi med föräldraförsäkringen som vi gör med sjukförsäkringen.
              Vi höjer taken upp till tio basbelopp eller ungefär 33 000 kr.
              Det är en principiellt och ideologiskt viktig förändring som vi
              gör, för det är viktigt för oss som värnar gemensamma trygghetssystem
              som är solidariskt finansierade och som på det sättet får en ökad
              legitimitet när 80 % också blir 80 % för det stora flertalet.
            </seg>
            <seg n="48c35a5f">
              Vi tar också ansvaret för att vidareutveckla föräldraförsäkringen.
              Några talare här sade att den behöver förändras och moderniseras.
              Det gör vi. Vi har haft en stor utredning, Föräldrautredningen,
              som lägger fram många förslag. Den går nu ut på remiss så att
              vi ska få hela samhällets synpunkter till godo innan vi fortsätter
              att bereda förslagen. Det här syftar till att göra försäkringen
              mer flexibel, mer modern, men det är också för att få ett mer
              jämställt uttag av föräldrapenningdagarna.
            </seg>
            <seg n="c9a4d6e7">
              Vi har haft en positiv utveckling av uttaget av föräldrapenningdagarna.
              Det är fler pappor som tar ut dagar från föräldraförsäkringen.
              Det är vår generations pappor Tobias Billström var inne på det
              tidigare som i större utsträckning nu tar del i sina barns uppväxtvillkor.
              Över 43 % av den totala andelen av föräldrapenningen togs ut av
              pappor och 20 % av andelen dagar, så för barnens skull är det
              en positiv utveckling. Det innebär faktiskt att fler barn får
              vara med båda föräldrarna under sin uppväxt.
            </seg>
            <seg n="fe9d4346">
              Dessutom är höjningen av taket viktig i det här sammanhanget.
              I dag avstår ju många pappor från sin rätt till föräldraledighet
              eftersom inkomsten överstiger dagens takbelopp och familjen annars
              helt enkelt skulle förlora på det. Nu undanröjer vi detta med
              höjda tak.
            </seg>
            <seg n="e4be64c2">
              Tillsammans med förstärkta trygghetsregler på arbetsmarknaden
              för föräldralediga och dessutom höjda tak och andra förbättringar
              i föräldraförsäkringen ser vi till att förstärka den positiva
              utvecklingen med ett mer jämställt uttag i föräldraförsäkringen.
            </seg>
            <seg n="0e66e2a6">
              Allt detta gör vi i förvissning om att det faktiskt är bra för
              barnen. Vi gör det i vetskap om att de här satsningarna behövs
              och att de bidrar till att fler barn får en tryggare uppväxt och
              att fler vuxna faktiskt får ökade möjligheter att klara sin mycket
              svåra föräldrauppgift, eller förtroendeuppdrag, som Annika Qarlsson
              så förtjänstfullt uttryckte det.
            </seg>
            <seg n="9ca03137">
              Vi ser också resultaten av vår politik. Fler vågar nu ta steget
              att skaffa barn. Kvinnor i Sverige är mer yrkesverksamma än kvinnor
              i andra länder. Vi noterar till och med att Tyskland och även
              en del andra europeiska länder nu följer det svenska exemplet
              och inför en föräldraförsäkring. Ironiskt nog skulle man kunna
              säga att det är en kristdemokratisk förbundskansler i Tyskland
              som nu argumenterar för föräldraförsäkringens införande. Något
              sådant lär vi väl aldrig få uppleva här hemma i Sverige. Vi har,
              som sagt, inte haft några större svårigheter inom vårt samarbete
              att komma överens om inriktningen på barn- och familjepolitiken.
            </seg>
            <seg n="9fedbcdd">
              Annat är läget för oppositionen. Det har ju badats i tunnor,
              och det har druckits kaffe i Bankeryd. Men någon gemensam politik
              har vi faktiskt inte alls sett. Särskilt tydligt blir det på familjepolitikens
              område. Det är ju intressant att höra anförandena från de borgerliga
              ledamöterna under den här debatten. Här finns inte bara skilda
              sakpolitiska ställningstaganden. Här är det ju en avgrundsdjup
              skillnad i grundsynen på familjepolitiken. Dessutom skiljer det
              budgetmässigt ca 6 miljarder kronor mellan de olika partiernas
              förslag på området.
            </seg>
            <seg n="ae5df921">
              Man kan med fog undra om det över huvud taget finns någon ambition
              att presentera någon gemensam politik på området över huvud taget.
              Väljarna kommer ju inte att veta om det blir moderata besparingar
              i föräldraförsäkringen, om det blir ett kristdemokratiskt vårdnadsbidrag,
              om det blir Centerns barnomsorgspeng eller för den delen Folkpartiets
              jämställdhetsbonus.
            </seg>
            <seg n="d7da39fe">
              Faktum är att inte ens dagens debattörer från allianspartierna
              kan vara riktigt säkra på vilka argument de kommer att använda
              i valrörelsens slutskede. Jag noterar att avståndet mellan Tobias
              och Torsten i dagens debatt var som mellan natt och dag.
            </seg>
            <seg n="1f672eb2">
              Men jag har faktiskt funnit ett gemensamt förslag från den borgerliga
              alliansen, och det är ironiskt nog också ett förslag om en besparing.
              Det är att föräldrapenningen ska sänkas. Det är det enda gemensamma
              förslag som jag faktiskt hittat. Vi får väl se i replikrundan
              om jag kan upplysas om något mer gemensamt förslag.
            </seg>
            <seg n="6950ed76">
              Det är ett besparingsförslag som innebär att föräldrapenningen
              ska beräknas på en historisk SGI, sjukpenninggrundande inkomst.
              Det innebär förenklat att man försämrar ersättningen, inte minst
              för dem som kanske jobbat halvtid och går upp till heltid i slutskedet.
              Vi känner igen det från sjukpenningområdet, där det leder till
              ordentliga besparingar, och vi känner igen det här när det gäller
              föräldrapenningdagarna. Det blir en ordentlig försämring, ännu
              mer, givetvis, om man skulle acceptera Moderaternas besparingsförslag
              om att låta den 75-procentiga ersättningsnivån vara grunden för
              föräldrapenningen.
            </seg>
            <seg n="bd867efd">
              Redan i dag ser vi hur tillväxtprognosen skrivits upp och hur
              statsfinanserna ger nya överskott, och OECD har berömt den svenska
              ekonomin. När det går så bra, varför är det då så viktigt att
              sänka ersättningen för föräldralediga? Kommer fler pappor att
              ta ut föräldrapenningdagar om vi sänker ersättningen? En viktig
              princip är att vi ska skydda mot inkomstbortfall, men vi kan konstatera
              att med kraftiga sänkningar finns det en uppenbar risk att man
              inte använder sig av den rättighet som försäkringen innebär. Frågan
              är, för att göra en jämförelse med sjukförsäkringen: Tycker ni
              att föräldraförsäkringen överutnyttjas?
            </seg>
            <seg n="14034c8b">
              En annan grundtanke är arbetslinjen. Här har vi tidigare i debatten
              hört Moderaterna argumentera för en förstärkt arbetslinje i våra
              sociala försäkringar. Jag har tolkat att det även borde gälla
              föräldraförsäkringen. Där är det ju oerhört viktigt, inte minst
              eftersom det handlar om att kombinera förvärvsarbete och föräldraskap.
              Men den politik som nu presenteras är ju allt annat än en arbetslinje.
              Ett tydligt exempel är förslagen om kommunala vårdnadsbidrag.
              Inte stärks etableringen på arbetsmarknaden med kommunala vårdnadsbidrag.
            </seg>
            <seg n="a0de6b94">
              Kristdemokraterna argumenterar i sin motion till och med för
              att ensamstående kvinnor ska gå ned i arbetstid för att kunna
              hantera sin livssituation, när vi vet att huvudproblemet är att
              det är alldeles för många som inte får rätten till heltid. Kommunal,
              landets största fackförbund, har en halv miljon medlemmar som
              under flera års tid krävt rätten till heltid. Här säger man att
              lösningen på problemet är att man ska minska sin arbetstid. Inte
              ökar det valmöjligheten eller den ekonomiska tryggheten. Dessutom
              kan man ställa sig frågan hur en ensamstående förälder ska kunna
              leva på vårdnadsbidragen. Det förutsätter att någon annan står
              för den kompletterande försörjningen, och då blir man återigen
              ekonomiskt beroende av någon annan. Här ger Kristdemokraterna
              det mest tydliga exemplet på att ett vårdnadsbidrag i kombination
              med behovsprövade barnbidrag i kombination med behovsprövat underhållsstöd,
              som man till och med har hittat på, ger fantastiska marginaleffekter.
            </seg>
            <seg n="a2ba70df">
              Det blir fattigdomsfällor och det blir kvinnofällor. Det är så
              långt ifrån arbetslinjen man faktiskt kan komma. Det står framför
              allt i bjärt kontrast till den modell som Tobias Billström från
              Moderaterna presenterade i talarstolen med tydliga ekonomiska
              incitament för föräldrarna att kunna arbeta mer. Här finns det
              en tydlig avgrundsskillnad mellan, i detta fall, Kristdemokraterna
              och Moderaterna. Faktum är att hur mycket man än konstaterar att
              det badas i tunnor är skillnaden mellan alliansens partier på
              familjepolitikens område kanske större än någonsin. Och, som sagt:
              Det enda vi kan hitta som är gemensamt är möjligtvis en sänkning
              av ersättningsnivåerna genom att man räknar om den historiska
              SGI:n.
            </seg>
            <seg n="2e621064">
              Det kanske är så att man egentligen inte gillar föräldraförsäkringen
              även om jag hör en del försäkringar om att man gör det. Väljarna
              gör det. Föräldrarna gör det. Omvärlden gillar den svenska föräldraförsäkringen.
              Men uppenbarligen läggs det fram förslag om barnomsorgspeng eller
              vårdnadsbidrag eller barnkonto för att pengarna sakta men säkert
              ska tas någon annanstans ifrån. Jag skulle gärna vilja höra om
              de borgerliga partiernas företrädare ändå, trots allt, inte gillar
              föräldraförsäkringen och ser vilken fantastisk möjlighet den är.
              Bo Könberg hyllade ju i sitt sista anförande försäkringsprincipen.
              Jag hoppas att det också gäller föräldraförsäkringen.
            </seg>
            <seg n="e5b744bc">
              I betänkandet finns det några detaljer som jag tänkte nämna,
              som vi från majoritetens sida har bemött. Den ena är tillfällig
              föräldrapenning. Vi vet att det är en viktig möjlighet för föräldrarna
              att kunna använda sig av den tillfälliga föräldrapenningen när
              barn blir sjuka. Vi har till och med från majoritetens sida utökat
              möjligheten att använda tillfällig föräldrapenning ända upp tills
              att barnen är 18 år när det är fråga om allvarliga sjukdomstillstånd,
              till exempel när det är fråga om svårt cancersjuka barn. Generellt
              är det ju annars 120 dagar per barn och år som det finns möjlighet
              till tillfällig föräldrapenning.
            </seg>
            <seg n="fcf754ae">
              Här finns det ett förslag från Moderaterna som jag har en fundering
              över. De vill sätta ett tak på max 15 dagar per år i tillfällig
              föräldrapenning. Barn får då uppenbarligen vara sjuka bara 15
              dagar per år. Hur löser man den sextonde eller sjuttonde dagen?
              Jag är frågande till hur förslaget ska ses, och jag är väldigt
              nyfiken på både hur Moderaterna och andra partier kan försvara
              att man inom alliansen vill ha en så pass kraftig begränsning
              av tillfällig föräldrapenning som max 15 dagar.
            </seg>
            <seg n="99103382">
              Sedan finns det i betänkandet många motioner som är bra men som
              vi ändå glatt avslår. En del kanske undrar hur det kan komma sig.
              Det är motioner som handlar om ett samtida uttag av föräldrapenningdagarna
              eller om en graviditetsmånad, månaden före förlossningen ska man
              få en gemensam ersättning. Det är överlåtelse av föräldrapenningdagar
              till någon närstående. Detta är till stora delar också bra och
              intressanta förslag. Men eftersom Föräldraförsäkringsutredningen
              nu precis har lämnats och gått på remiss tycker jag att det är
              lite hedervärt från riksdagens sida att ändå lyssna på vad organisationer,
              kommuner och andra har för synpunkter på dessa förslag, för de
              finns ju också presenterade i Föräldraförsäkringsutredningen;
              möjligheten till en graviditetsmånad och andra förslag. Med det
              argumentet avslår vi motionerna och bifaller förslaget i betänkandet
              i dess helhet, vilket jag nu yrkar på.
            </seg>
            <seg n="1d830c04">
              Avslutningsvis vill jag ta upp ekonomisk trygghet för familjer
              och barn. Vi har haft en framgångsrik politik i Sverige. Det visar
              internationella undersökningar. Det här är internationellt uppmärksammat
              på samma sätt som kanske pensionsöverenskommelsen är. Även om
              jag nu i någon mening ser att alliansen är ordentligt splittrad
              och att det finns svårigheter för de borgerliga partierna att
              hitta en gemensam linje kanske man ska se det som en möjlighet.
              Det kanske ändå finns ett politiskt utrymme framöver att hitta
              gemensamma riktlinjer för hur föräldraförsäkringen ska utformas.
              Men det krävs nog ganska entydiga deklarationer från något parti
              för att man ska kunna göra det trovärdigt. Så länge förslag om
              vårdnadsbidrag och direkta förslag mot arbetslinjen ligger tror
              jag att det blir oerhört svårt att hitta bredare överenskommelser
              i familjepolitiken.
            </seg>
            <seg n="796b1eb9">
              Vi är tydliga. Vi fortsätter successivt förändringen av föräldraförsäkringen.
              Vi utvecklar den och moderniserar den. Vi höjer barnbidraget kraftigt
              för att vi vet att det behövs och för att det kommer till dem
              som behöver det. Vi värnar om utsatta grupper genom underhållsstödet,
              genom höjda bostadsbidrag och genom att se till att vi har ett
              barntillägg i studiestödssystemet. Det här är en bra budget. Det
              här är en bra politik. Den är bra för Sverige och den är bra för
              barnen.
            </seg>
          </u>
          <note type="speaker" n="2558d25a">
            Anf. 138 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-6f50d7f36a99b93d-1" n="32bcaa39">
            <seg n="09be751b">
              Herr talman! Jag vill börja med att säga att jag tror att vi
              är rätt många som tycker att föräldraförsäkringen är väldigt bra.
              Om inte det framgick i mitt anförande så ska jag med glädje framföra
              att det är ett fantastiskt redskap som ger en enorm möjlighet
              att kunna kombinera arbete och att vara hemma under rimliga förutsättningar.
              Om det finns inget tvivel.
            </seg>
            <seg n="d8ca401f">
              Det som du var inne på när du pratade lite grann om fördelningen
              och att det ändå är på väg åt rätt håll, att det är fler pappor
              som gör ett större uttag och så vidare, håller jag med dig om.
              Det har ändå skett mycket på bara några år. Ändå finns det ju
              en frustration över att inte mer händer. Det har varit mycket
              debatter under det senaste året om hur man ska lösa det här. För
              vår del har vi sett föräldrautbildningen som en väldigt viktig
              del. Det är sådant som man ska ordna lokalt, och det är inte ett
              ansvar för riksdagen. Jag kan ändå se att det finns vissa lyckosamma
              koncept. I Leksand har man jobbat på ett speciellt sätt.
            </seg>
            <seg n="d1f8bf85">
              Vi har lyft fram ett förslag där vi säger: Se till att sprida
              dessa goda exempel så att man verkligen tar till sig det här och
              jobbar mer med frågan. Jag tror att det handlar både om möjligheten
              att fördela föräldraförsäkringen på ett bättre sätt och om att
              det finns en möjlighet att få ett stöd till föräldrar att klara
              av föräldraskapet på ett ännu bättre sätt än i dag. Jag skulle
              vilja höra hur Tomas Eneroth ser på just föräldrautbildningen
              och möjligheten att faktiskt sprida bra exempel till fler ställen.
            </seg>
          </u>
          <note type="speaker" n="a819a989">
            Anf. 139 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-1" n="66632b74">
            <seg n="0f03eb7b">
              Herr talman! Tack för försäkran, Annika Qarlsson, om att Centern
              också gillar föräldraförsäkringen. Det tycker jag är bra. Jag
              hoppas att vi får en sådan försäkran från de flesta av ledamöterna
              här i kammaren, för det är viktigt att värna den.
            </seg>
            <seg n="aafd5812">
              Föräldrautbildning är alldeles utmärkt. Jag tycker att det är
              ett bra komplement och ett bra stöd för många. Det är egentligen
              inte bara något som man genomför precis när man får barn, en sådan
              kurs som man själv gick en gång i tiden. Återkommande möjligheter
              och erbjudanden om att diskutera föräldrarollen är mer välkomna
              än någonsin. Jag vet att flera studiecirklar nu riktar sig till
              tonårsföräldrar gällande hur man som förälder ska ta ett ökat
              ansvar för våra barns utveckling. Jag välkomnar den typen av förslag
              och insatser och vet att det inom kommuner, landsting och andra
              organisationer genomförs en mängd sådana saker.
            </seg>
            <seg n="c855ee6d">
              Men eftersom Annika Qarlsson och Centerpartiet ändå välkomnar
              utvecklingen med att fler pappor tar sin del av föräldradagarna
              och inser vikten av att båda föräldrarna, även papporna, finns
              närvarande i barns uppväxt vill jag ändå fråga en sak. Det finns
              ju några partier i alliansen, jag ska inte nämna dem, som tycker
              att man ska ta bort mamma- och pappamånaderna. För mig var de
              väldigt viktiga. Jag kan påstå att det inte hade varit alldeles
              enkelt att gentemot arbetskamrater hävda rätten att vara pappaledig
              om det inte hade varit så att en månad var öronmärkt. Det hade
              man en möjlighet att argumentera med: Den där månaden försvinner
              om jag inte använder den.
            </seg>
            <seg n="6ce2fa1c">
              Jag tror att det är så för många moderna pappor som både vill
              vara arbetsgivaren till lags och utnyttja sina möjligheter. Pappamånaden
              har varit väldigt viktig där. Men det finns som sagt borgerliga
              partier som vill ta bort mamma- och pappamånaderna. Vad tycker
              Centern om detta?
            </seg>
          </u>
          <note type="speaker" n="0b08581a">
            Anf. 140 ANNIKA QARLSSON (c) replik:
          </note>
          <u who="annika_qarlsson_19f936" xml:id="i-6f50d7f36a99b93d-2" n="32bcaa39">
            <seg n="428e2d30">
              Herr talman! I vårt förslag har vi det här med föräldrautbildningen
              som vi pratar om, där jag säger att vi behöver sprida dessa koncept
              mer. Det fick jag inget svar på. Du tycker att det var bra men
              du tänker inte göra något åt det.
            </seg>
            <seg n="2ca7f2b7">
              När det gäller nivån på föräldrapenningen höjer vi både golven
              och taken i ytterligare steg än vad Socialdemokraterna gör just
              av den anledningen att vi tycker att det är viktigt att fler får
              dela.
            </seg>
            <seg n="2b63d68f">
              Från Centerkvinnorna har vi ett förslag som handlar om att själv
              kunna välja en individualiserad försäkring där man har en möjlighet
              att få en högre ersättning. En annan poäng i det förslaget är
              faktiskt att vi knyter in arbetsgivaren i det. Där tror jag att
              vi har en enormt viktig tröskel att ta sig över. Det är inte helt
              enkelt på alla arbetsplatser att tala om att: Nu tänker vi dela
              på vår föräldraledighet. Det är ett förslag som jag ännu inte
              har fått gehör för i Centerpartiet, men det är en linje som jag
              driver och hoppas att vi ska komma fram till. För min del är det
              inte fråga om att ta bort utan om att utveckla arbetet ännu mer.
              I den riktningen går Centerpartiet.
            </seg>
          </u>
          <note type="speaker" n="8c47312a">
            Anf. 141 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-2" n="66632b74">
            <seg n="c886d423">
              Herr talman! Tack för det svaret, Annika, för det innebär att
              vi vet att Centerns företrädare i debatten inte ställer upp på
              Moderaternas och Kristdemokraternas förslag om att ta bort mamma-
              och pappamånader, för de ligger på denna kammare och avgörs under
              dagen.
            </seg>
            <seg n="414f0eed">
              När det gäller föräldrautbildning, återigen, vill jag säga att
              jag är mycket positiv till det och ser det som viktigt både att
              vi har ett offentligt engagemang i frågan och att organisationer
              har ett engagemang. Den civila sektorn kan på det sättet bidra
              på ett bra sätt till en debatt mellan föräldrar. Men jag tackar
              för stödet till föräldraförsäkringen!
            </seg>
            <seg n="1a571442">
              När det sedan gäller ersättningsnivåerna är det nog ändå så att
              även Centerpartiet står bakom förslaget om historisk SGI, vilket
              innebär sänkt ersättning för föräldralediga. Det är det som är
              det enda gemensamma förslaget som alliansen har.
            </seg>
          </u>
          <note type="speaker" n="776b9f19">
            Anf. 142 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-0838e9b05a5ece80-1" n="7058c31a">
            <seg n="04efd735">
              Herr talman! Det fanns en hel badtunna med trådar i Tomas Eneroths
              anförande. Låt mig fokusera på två av dem.
            </seg>
            <seg n="6e67fc55">
              Den första tråden handlar om att trenden i socialdemokratisk
              politik under senare år har varit väldigt tydlig att göra precis
              tvärtemot Robin Hood, nämligen att ge mer till dem som redan har.
              Vi har till exempel maxtaxan i barnomsorgen som är ett väldigt
              betecknande exempel på det. Den typen av reformer har också ofta
              kommit antingen till val eller under valrörelser.
            </seg>
            <seg n="7a63f48b">
              Vi kristdemokrater föreslår nu en mer sann Robin Hood-reform
              när det gäller barnbidraget. Vi föreslår ett fördubblat och beskattat
              barnbidrag och ingenting annat än det vad Tomas Eneroth än sade.
            </seg>
            <seg n="13749bc7">
              Vårt förslag innebär att de familjer som har det allra sämst
              får mer att röra sig med varje månad. Det är en väldigt viktig
              signal fördelningspolitiskt för oss kristdemokrater att visa att
              de familjer som har de största behoven också ska få större möjligheter
              än de har i Socialdemokraternas Sverige att bestämma över sin
              egen tid. Och det gäller faktiskt inte minst ensamstående föräldrar.
            </seg>
            <seg n="7016d394">
              Den andra tråden handlar förstås om föräldraförsäkringen och
              tvångsfördelningen av den, som den socialdemokratiska kongressen
              ställde sig positiv till.
            </seg>
            <seg n="216d0d6e">
              Jag vill ställa en fråga rakt upp och ned till Tomas Eneroth:
              Om Socialdemokraterna och stödpartierna skulle vinna valet i september
              nästa år, när kommer ni då att lagstifta om att tvångskvotera
              föräldraförsäkringen och ta ifrån vanliga människor inflytandet
              över sin vardag?
            </seg>
          </u>
          <note type="speaker" n="1f2aae28">
            Anf. 143 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-3" n="66632b74">
            <seg n="266c9728">
              Herr talman! Jag kanske ska inleda med att upplysa Torsten Lindström
              om att föräldraförsäkringen redan är delad, om han nu inte kände
              till det. Den är delad på mitten, och man har möjlighet att överlåta
              delar av den. Sedan har vi pappamånader och mammamånader som Kristdemokraterna
              vill ta bort därför att de anser att det är familjen själv som
              ska lösa detta.
            </seg>
            <seg n="34bdab19">
              Jag kan notera att det fanns andra borgerliga partier som hade
              tydliga synpunkter på detta. Det blir därför intressant att se
              var alliansen landar.
            </seg>
            <seg n="1c0b02c9">
              För vår egen del kommer vi att ta in synpunkter från remissomgången
              i fråga om Föräldraförsäkringsutredningen. Och vi har ett kongressbeslut
              som bygger på att vi vill öka försäkringens möjligheter att bidra
              till jämställdhet. Det gör vi både genom försäkringens utformning
              och genom trygghetsregler på arbetsmarknaden.
            </seg>
            <seg n="127b94b5">
              Sedan säger Torsten Lindström att man inte vill ha ett behovsprövat
              utan ett fördubblat och beskattat barnbidrag. Det är väl detsamma?
              Det blir effekten. Och det som jag var ute efter är att behovsprövade
              barnbidrag, behovsprövade underhållsstöd och kommunala vårdnadsbidrag,
              som Kristdemokraterna föreslår ger tydliga marginaleffekter. De
              är tydliga fattigdoms- och kvinnofällor.
            </seg>
            <seg n="88910e27">
              Jag ska ställa en fråga tillbaka till Torsten Lindström. Har
              Kristdemokraterna något förslag i hela sin politik som stärker
              kvinnors deltagande på arbetsmarknaden finns det något sådant
              förslag från Kristdemokraterna?
            </seg>
          </u>
          <note type="speaker" n="7b82d537">
            Anf. 144 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-0838e9b05a5ece80-2" n="7058c31a">
            <seg n="86460417">
              Herr talman! Ja, visst är föräldraförsäkringen delad redan i
              dag, och det fungerar utmärkt på en frivillig basis. Det som Socialdemokraterna
              nu vill göra är att gå ifrån frivillighetsprincipen och tvångsfördela.
              Det är en tanke som vi kristdemokrater vänder oss mycket starkt
              emot. Vi vill snarare stärka familjerna och öka möjligheterna
              att hitta flexibla lösningar som passar den egna familjen.
            </seg>
            <seg n="2565ff6b">
              Sedan låter det väldigt ödmjukt och bra att man ska lyssna in
              synpunkter. Men trots allt tog den socialdemokratiska kongressen
              beslut om att knyta en större del av föräldraförsäkringen till
              respektive förälder, vilket innebär att om Socialdemokraterna
              vinner valet nästa år har svenska föräldrar att se fram emot mer
              av centralstyrning, mer av tvångsfördelning och mindre makt vid
              det egna köksbordet. Det är mycket bekymmersamt, och vi kristdemokrater
              ser en fara i det. Vi vill i stället stärka familjerna och öka
              möjligheterna för de enskilda föräldrarna att hitta de lösningar
              som passar just dem.
            </seg>
            <seg n="32b92b16">
              Vi kristdemokrater har därutöver, vilket Tomas Eneroth vet, en
              uppsjö av olika förslag för att till exempel peka på alla familjers
              möjligheter att hitta sina lösningar och sin valfrihet. Och vi
              har under flera år arbetat för att stärka småbarnsföräldrars ställning
              på arbetsmarknaden. Vi har till exempel arbetat hårt för en sådan
              diskrimineringslag, för att motverka sådan diskriminering. Vi
              kristdemokrater vill flytta makt från de politiker som tror sig
              veta bäst till de vanliga föräldrarna. Problemet, herr talman,
              är att om Socialdemokraterna vinner valet blir det inte så. Då
              får föräldrarna mindre att säga till om.
            </seg>
          </u>
          <note type="speaker" n="480c9867">
            Anf. 145 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-4" n="66632b74">
            <seg n="5e29f249">
              Herr talman! I denna fråga vet jag bäst vad som hände på den
              socialdemokratiska partikongressen. Jag var ordförande på den
              och följde debatten väldigt noga. Jag såg inte Torsten Lindström
              i korridorerna.
            </seg>
            <seg n="3bfceb3e">
              Det som Kristdemokraterna i denna fråga säger nej till är ytterligare
              en pappamånad. Skulle det bli det vet jag att Kristdemokraterna
              inte bara säger nej utan också vill avskaffa dem.
            </seg>
            <seg n="69e0d7b2">
              Jag kan konstatera att Torsten Lindström och Kristdemokraterna
              inte klarar av att svara på frågan om det finns något förslag
              som stärker kvinnors deltagande på arbetsmarknaden. Tydligt är
              nämligen att samtidigt som man säger att familjen ska bestämma
              allt gör man på punkt efter punkt förslag som innebär att kvinnor
              dras från arbetsmarknaden. Det gäller vårdnadsbidrag, behovsprövade
              barnbidrag och behovsprövade underhållsstöd. Hela syftet är att
              ändå gå tillbaka till någonting som känns väldigt gammalmodigt.
              Det är knappast en modern familjepolitik.
            </seg>
            <seg n="b6fdc437">
              Jag noterar tacksamt att andra borgerliga partier ändå ligger
              väldigt långt ifrån Kristdemokraterna i fråga om det.
            </seg>
          </u>
          <note type="speaker" n="e798ad3d">
            Anf. 146 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-425b5558cbaf56fe-1" n="a012a06b">
            <seg n="d6e80e07">
              Herr talman! Tomas Eneroth talar om att det skulle vara reformer
              på gång när det gäller att få lov att utnyttja dessa dagar som
              ryms inom föräldraförsäkringen. Jag skulle då vilja fråga Socialdemokraterna
              om det innebär att man överger den avvisande hållning som man
              har haft tidigare om att andra personer utanför den absolut närmaste
              familjekretsen ska få lov att utnyttja dessa dagar. Så har det
              varit tidigare.
            </seg>
            <seg n="7cfa9e56">
              Jag kan också konstatera att skillnaden mellan Tomas Eneroth
              och mig och mellan Torsten Lindström och mig är ungefär som skillnaden
              mellan Grand Canyon och ett landsvägsdike. Vi har betydligt lättare
              inom alliansen att komma överens om dessa frågor än vad ni har
              i vänsterkartellen.
            </seg>
            <seg n="1c7950a7">
              Vi kan konstatera att vi i grunden är överens om att tillåta
              alternativa konstruktioner, de konstruktioner som Tomas Eneroth
              och hans parti bekämpar med näbbar och klor, vilket vi kan se
              ett bra exempel på i Nackafallet.
            </seg>
            <seg n="7f8b4f79">
              Jag tycker att det är viktigt att stå för rätt uppfattningar
              och rätt verklighetsbeskrivningar här i talarstolen. När Tomas
              Eneroth kommer hit till kammaren och presenterar en bild av att
              svensk ekonomi går jättebra och att det inte finns några problem
              alls, står det naturligtvis i bjärt kontrast till den diskussion
              som vi har fört i dag under femsex timmar här i kammaren. Vi har
              då gång på gång kunnat konstatera att en och en halv miljon människor
              står utanför arbetsmarknaden, att ett mycket stort antal människor
              befinner sig i förtidspensionering och att ett mycket stort antal
              människor är sjukskrivna. Ändå säger Tomas Eneroth: Nu när det
              går bra för landet har vi pengar att satsa. Nu är det inga problem.
            </seg>
            <seg n="a8e7bc89">
              Det handlar naturligtvis om att det är valår nästa år; annars
              skulle Tomas Eneroth inte försöka ge den bilden.
            </seg>
          </u>
          <note type="speaker" n="086eb4cf">
            Anf. 147 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-5" n="66632b74">
            <seg n="cb413785">
              Herr talman! Jag citerade bara OECD som gjorde den bedömningen
              av svensk ekonomi. Jag konstaterar också att den statliga ekonomin
              uppvisar större överskott. Skillnaden är 25 miljarder från det
              att regeringen gjorde sin bedömning tidigare i höstas. Det är
              en positiv ekonomisk utveckling. Och mot bakgrund av det ställde
              jag den naturliga frågan: Varför är det då så angeläget för Tobias
              Billströms parti, Moderaterna, att sänka föräldrapenningen, inte
              bara genom historisk SGI, vilket alla de övriga allianspartierna
              är med på, utan också genom att sänka ersättningsnivån till 75
              %. Det var mot den bakgrunden som jag ändå tyckte att det var
              angeläget att beskriva den positiva ekonomiska utvecklingen.
            </seg>
            <seg n="9c3daba0">
              Sedan är jag också bekymrad över att människor står utanför arbetsmarknaden
              även om det i denna en och en halv miljon som Moderaterna upprepar
              ingår människor som är föräldralediga, studielediga eller har
              semester. Det är inte riktigt den beskrivning som man kan anta.
            </seg>
            <seg n="44d10d09">
              Men visst är det viktigt att vi behåller fler människor på arbetsmarknaden.
              Det är därför som jag tar en debatt med Kristdemokraterna om att
              bibehålla arbetslinjen och om att inte acceptera vårdnadsbidrag
              eller andra förslag som har som enda syfte att parkera människor
              långt från arbetsmarknaden, framför allt kvinnor eftersom effekten
              kommer att bli den av dessa förslag.
            </seg>
            <seg n="1a69b210">
              Det som Tobias Billström beskrev i sitt anförande är någonting
              helt annat. Det är tydliga ekonomiska styrningar av familjens
              val att använda föräldraförsäkringen. Det var där jag gjorde jämförelsen
              med Grand Canyon mellan Tobias Billström och Torsten Lindström.
            </seg>
            <seg n="4cb17526">
              Men som sagt, ekonomin går hyfsat, och mot den bakgrunden undrar
              jag: Varför är det så viktigt för Moderaterna att sänka ersättningen
              i föräldraförsäkringen? Tycker ni att den överutnyttjas, för att
              jämföra med hur ni resonerar kring sjukpenningen?
            </seg>
          </u>
          <note type="speaker" n="f7ca1a69">
            Anf. 148 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-425b5558cbaf56fe-2" n="a012a06b">
            <seg n="5be3e3e1">
              Herr talman! Det är viktigt att göra en skärpning i fråga om
              bidragssystemen och de socialförsäkringssystem som vi har i det
              här landet. Vi kan konstatera att vi tror att det är absolut nödvändigt
              att ha en kombination av dessa åtgärder för att upprätthålla arbetslinjen.
            </seg>
            <seg n="9724adce">
              Sedan skulle jag vilja presentera en motbild som jag tycker är
              viktig att föra ut när det gäller synen på dessa konstruktioner
              och vikten av att föräldrarna går tillbaka till arbetet efter
              graviditeten och efter förlossningen.
            </seg>
            <seg n="45ee7fb0">
              Vi har föreslagit en särskild skattereduktion för de föräldrar
              som har lägst förvärvsinkomst för att se till att de ska komma
              tillbaka så fort som möjligt. Detta upplever Tomas Eneroth som
              en klyfta mellan mig och Torsten Lindström. Så är det naturligtvis
              inte.
            </seg>
            <seg n="34e72cf8">
              Alla strävar vi efter att människor ska komma in på arbetsmarknaden,
              och alla strävar vi efter att ha ett system som uppmuntrar till
              detta. Men sedan kan man välja lite olika konstruktioner för att
              komma fram. Det viktiga är målsättningen. Men för Tomas Eneroth
              finns det bara ett enda överordnat mål som betyder någonting.
              Det målet är att människor använder sig av den kommunala barnomsorgen,
              att människor utnyttjar den kommunala välfärden och att människor
              inte gör några egna fria val, för då kan det bli tokigt.
            </seg>
            <seg n="65a8c909">
              Detta tycker vi är ett mycket stort problem. Vi tror att det
              här är en av anledningarna till att vi kan se en utveckling där
              många kvinnor alltför länge blir borta från arbetsmarknaden. Många
              av dem hamnar i den komplicerade verklighet som kan uppstå med
              till exempel alltför höga deltidsuttag och en situation på arbetsmarknaden
              som i en förlängning leder till en lägre livslön. För att bekämpa
              detta måste man ha ett annat perspektiv. Jag upplever nog att
              alliansen är mer samlad på det här området än vad Tomas Eneroth
              tror. Det är givetvis ganska naturligt att vi har olika uppfattningar
              i frågan.
            </seg>
          </u>
          <note type="speaker" n="43c4a52f">
            Anf. 149 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-6" n="66632b74">
            <seg n="4c930046">
              Herr talman! Min fråga inledningsvis till Tobias var varför det
              när det nu går så bra för Sverige är så viktigt att sänka ersättningen.
              Det svar jag fick var att det är viktigt att strama upp bidragssystemen.
              Det är dubbelfel.
            </seg>
            <seg n="bef857c4">
              För det första: Det är inget bidragssystem, utan det är försäkringsersättningar.
              Det tycker jag är en väldig skillnad det där kan vi i socialförsäkringsutskottet.
            </seg>
            <seg n="6bff5cdd">
              För det andra: Vad är det vi vill strama upp? Är det ett överutnyttjande
              av försäkringen? Är det för många som tar ut föräldrapenningdagar?
              Jag kan inte riktigt förstå vad den där uppstramningen av föräldraförsäkringen
              skulle innebära. Jag vet att Tobias Billström inte har rätt till
              ytterligare replik, men jag hoppas på att få använda tiden fram
              till valet för att klara ut den saken.
            </seg>
            <seg n="29c26ce8">
              Tobias Billström säger att det är lite olika konstruktioner inom
              alliansen. Ja, det är barnomsorgskonto, barnkonto, barnomsorgspeng,
              förvärvsavdrag och vårdnadsbidrag det är en uppsjö av olika modeller.
              Men det intressanta är att ingen av alliansens företrädare i den
              här debatten nu vet vilket förslag ni ska försvara i en valrörelse.
              Ingen av er vet nu vilket förslag som kommer att gälla efter valet.
              Det är det som är poängen. Jag tror att inte ens huvudinriktningen
              är i samma härad detta till skillnad från det samarbete som finns
              mellan Socialdemokraterna, Vänsterpartiet och Miljöpartiet där
              vi faktiskt gemensamt har en bra syn på den ekonomiska barn- och
              familjepolitiken.
            </seg>
          </u>
          <note type="speaker" n="94197f75">
            Anf. 150 SOLVEIG HELLQUIST (fp) replik:
          </note>
          <u who="solveig_hellquist_cfc9ee" xml:id="i-55b6846e5db11c59-3" n="a52b4481">
            <seg n="c0d9237f">
              Herr talman! Jag inledde mitt anförande med att säga att vi i
              Folkpartiet värnar om föräldraförsäkringen och tycker att den
              är bra. Vi har ju också förslaget om jämställdhetsbonus som alltså
              innebär en höjning från 80 % till 90 % i försäkringen om man delar
              på ledigheten, alltså morot i stället för piska. Jag har noterat
              att i alla fall två socialdemokrater, Margareta Israelsson och
              Berit Andnor, tyckt att det är ganska intressant.
            </seg>
            <seg n="161758f8">
              Vad jag skulle vilja höra, Tomas Eneroth, är något om oenigheten
              mellan Socialdemokraterna och stödpartierna. Miljöpartiet vill
              ju ha en arbetstidsförkortning, och Vänstern driver redan nu frågan
              om individualiserad föräldraförsäkring. Tycker Eneroth att ni
              är så himla eniga?
            </seg>
          </u>
          <note type="speaker" n="50703483">
            Anf. 151 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-7" n="66632b74">
            <seg n="733e92a4">
              Herr talman! Jo, det tycker jag. Jag tycker att huvudinriktningen
              är väldigt tydlig. På våra bord här har vi faktiskt i dag en budget
              där vi är överens om varje krona, till skillnad från de 6 miljarder
              som skiljer mellan de borgerliga partiernas olika budgetförslag.
              Moderaterna vill, i vanlig ordning, spara 3 miljarder. Kristdemokraterna
              vill väl lägga på något liknande, så vid en sådan jämförelse är
              vi väldigt eniga.
            </seg>
            <seg n="2215764d">
              Vi kommer att ha en bra debatt med båda samarbetspartierna och
              sannolikt också inom socialdemokratin och med olika organisationer
              om exakt hur utformningen av föräldraförsäkringen ska gå till.
              Där är vi öppna för att lyssna på många förslag. Karl-Petter Thorwaldssons
              utredning har öppnat upp för den debatten, vilket vi välkomnar.
            </seg>
            <seg n="069a8b7d">
              Jämställdhetsbonusen är intressant. Jag har följt TCO:s debatt
              i frågan och tycker att det hela är intressant. Men för Folkpartiet
              och Solveig Hellquist måste det bli bekymmersamt när Kristdemokraterna
              så tydligt markerar att det inte alls är möjligt att acceptera
              den typen av politisk klåfingrighet jag tror att man uttryckte
              det så här från talarstolen.
            </seg>
            <seg n="5d3b5920">
              Ser ändå inte Solveig Hellquist och Folkpartiet lite svårigheter
              för möjligheten att inom alliansen landa vare sig det nu gäller
              en jämställdhetsbonus eller det gäller någonting annat? Det hela
              uppfattas onekligen som politisk klåfingrighet, såvida det inte
              finns en förhoppning om att Kristdemokraterna ramlar ur riksdagen
              efter valet. Den möjligheten finns ju.
            </seg>
          </u>
          <note type="speaker" n="1d81364d">
            Anf. 152 SOLVEIG HELLQUIST (fp) replik:
          </note>
          <u who="solveig_hellquist_cfc9ee" xml:id="i-55b6846e5db11c59-4" n="a52b4481">
            <seg n="b599aba4">
              Herr talman! Tomas Eneroth, vi är inte i mål ännu. Inte heller
              har vi haft för avsikt att ha ett gemensamt program att presentera
              här i dag.
            </seg>
            <seg n="f63358fc">
              Jag skulle vilja ta upp en annan sak, nämligen detta med fattigdomsfällor
              och marginaleffekter. De facto är det så att många fattiga familjer
              som är beroende av bidrag, till exempel bostadsbidrag eller kanske
              försörjningsstöd, har väldigt svårt att komma ur den fattigdomsfällan.
              Vilken lösning ser Tomas Eneroth där?
            </seg>
          </u>
          <note type="speaker" n="a1107ee2">
            Anf. 153 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-7080161b03ae08be-8" n="66632b74">
            <seg n="7a294f77">
              Herr talman! Vår lösning är det vi genomför bland annat i budgeten.
              Vi höjer både golv och tak i försäkringen. Vi förstärker kraftigt
              barnbidragen. Vi genomför förbättringar i den ekonomiska familjepolitiken.
            </seg>
            <seg n="195692f6">
              Det här tillsammans med förslag som skyddar föräldrar på arbetsmarknaden
              och förslag som innebär insatser mot diskriminering på arbetsmarknaden
              bidrar till att stärka möjligheterna att vara kvar på arbetsmarknaden
              och att kombinera förvärvsarbete och föräldraskap. Det är genom
              en generell familjepolitik som vi löser detta.
            </seg>
            <seg n="18d67727">
              Vad vårdnadsbidrag handlar om, vare sig de utformas kommunalt
              eller de utformas olagligt i Nacka eller någon annanstans, är
              att man cementerar människor utanför arbetsmarknaden. Människor
              får betalt för att inte finnas där. Kombineras det med andra förslag
              som ger stora marginaleffekter är det ju allt annat än arbetslinjen.
            </seg>
            <seg n="f769a32d">
              Jag kan alltså konstatera att här finns det en oro från Folkpartiet
              för marginaleffekter, och här finns det ett gillande från Folkpartiet
              när det gäller föräldraförsäkringen. Ibland undrar jag om man
              inte har hamnat i galen tunna när man sätter sig i alliansen och
              diskuterar trygghetssystemen framöver.
            </seg>
          </u>
          <note type="speaker" n="4f0c649e">
            Anf. 154 ANNE LUDVIGSSON (s):
          </note>
          <u who="anne_ludvigsson_acd76c" xml:id="i-870c5b4a11db9eda-0" n="08faf1bc">
            <seg n="900e22d3">
              Herr talman! Det har varit mycket diskussion och debatt om valfrihet
              här i dag valfrihet för familjen. Otroliga skillnader har utkristalliserats
              i synen på familjen och familjepolitiken. Detta är väldigt bra.
            </seg>
            <seg n="8c451a11">
              Jag ska uppehålla mig vid föräldraförsäkringen. Då kan man undra:
              Vems valfrihet är det vi pratar om? Är det pappans rätt att välja
              bort föräldrarollen i vardagen, i vardagslivet?
            </seg>
            <seg n="38ca2a74">
              Ja, vi har världens bästa föräldraförsäkring. Det är många som
              instämmer i det. Vi förbättrar den också hela tiden. Men när vår
              föräldraförsäkring för 35 år sedan inrättades var den till, och
              för, familjen och för ett jämställt uttag av båda föräldrarna.
            </seg>
            <seg n="700b518e">
              Min svärmor stod på den tiden här i riksdagen och debatterade
              frågan. Hela tiden var det klart och tydligt att tanken var ett
              jämställt uttag av båda föräldrarna. Nu, 35 år senare, kan vi
              se att det inte har blivit så.
            </seg>
            <seg n="f475f130">
              För oss socialdemokrater är målet om ett jämställt samhälle en
              självklarhet. Då handlar det inte om en självklarhet utifrån några
              radikalfeminister det sägs ju ibland att det är de som driver
              de här frågorna utan det handlar om ett jämställt samhälle därför
              att vi får ett bättre samhälle för kvinnor och män, för pappor
              och barn och för mammor.
            </seg>
            <seg n="a83769e5">
              I den här diskussionen är föräldraförsäkringen viktig. Jag ska
              uppehålla mig vid just barnens rätt till sina båda föräldrar.
            </seg>
            <seg n="e15e1394">
              Det är alldeles för många barn som i dag inte känner sig trygga
              med sin pappa. Naturligtvis tänker jag inte i första hand på de
              barn som misshandlas eller som ser sin mamma bli misshandlad,
              utan jag tänker på alla de barn som undrar vem som ska ta hand
              om dem om det händer mamman något. Barn är praktiska. Om de under
              hela sin uppväxt, hela tiden, sett att det är mamman som står
              för huvuddelen av omsorgen har de ju ingen anledning att förlita
              sig på att pappan klarar det om det händer någonting.
            </seg>
            <seg n="b9fb040e">
              Kvinnor föds inte med de här kunskaperna, och därför är det viktigt
              att fäderna får en chans att själva ta hand om sina barn. Ju fler
              månader som papporna är hemma, desto längre tid får de på sig
              att upptäcka att omvårdnad om barn inte är någon mystisk, medfödd
              kunskap som kvinnor har med sig. För de män som upptäcker att
              de är lika bra på att ta hand om barnen som mamman blir det också
              naturligt att ta ett delat ansvar för barnen under hela deras
              uppväxt. Vi ser också att där papporna har tagit ut en större
              del av föräldraförsäkringen har vi stabilare familjer. Det måste
              också vara någonting som alla kan ställa upp på.
            </seg>
            <seg n="42598fad">
              För barnens skull är det viktigt att föräldraförsäkringen utnyttjas
              mer jämlikt. Vi kan inte tvinga någon förälder att stanna hemma
              med sina barn, men staten ska inte finansiera ett system som gör
              att barn inte känner sig trygga med båda sina föräldrar.
            </seg>
            <seg n="0ef015c7">
              Vi s-kvinnor kan inte acceptera att föräldraförsäkringen konserverar
              gamla könsroller. För barnens skull, för samhällsutvecklingen
              och för samhällsekonomin måste vi jobba för ett jämställt uttag
              av föräldraförsäkringen. Barn har rätt till båda sina föräldrar.
            </seg>
          </u>
          <note n="f578209b">
            Överläggningen var härmed avslutad.
          </note>
          <note n="b0ee5407">
            8 § Nya regler för tjänstepensionsinstitut
          </note>
          <note n="5f3fe9f7">
            Föredrogs
          </note>
          <note n="5450c91a">
            Förste vice talmannen konstaterade att ingen talare var anmäld.
          </note>
          <note n="bfc8e919">
            9 § EU:s insolvensreglering
          </note>
          <note n="5f3fe9f7">
            Föredrogs
          </note>
          <note n="5450c91a">
            Förste vice talmannen konstaterade att ingen talare var anmäld.
          </note>
          <note n="8cc9e049">
            10 § Energi samt Leveranssäkra elnät
          </note>
          <note n="5f3fe9f7">
            Föredrogs
          </note>
          <note type="speaker" n="fbada2ef">
            Anf. 155 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-97b5385aba621db9-0" n="f11fc4d4">
            <seg n="6e4518b8">
              Herr talman! Socialdemokraterna har länge odlat myten om att
              partiet är konsumentens bäste vän: Vi är de svagas beskyddare.
              Det är vi som värnar de små i samhället. Rösta på oss! Ge oss
              ert stöd och vi ska göra allt för er!
            </seg>
            <seg n="8de54478">
              Men verkligheten ser annorlunda ut. På området energi tycks i
              dag nästan det motsatta råda. Det är de små konsumenterna, oavsett
              om i skepnad av elkund eller skattebetalare, som får betala för
              de stora aktörerna. Och till de stora aktörerna räknar jag också
              statliga Vattenfall.
            </seg>
            <seg n="730b8bf8">
              Hyckleriet, herr talman, när det gäller regeringens energipolitik
              slår ständigt nya rekord. Frågan är om det finns något politikområde
              där avståndet mellan vad som sägs och det som görs är så stort
              som just när det gäller energipolitiken.
            </seg>
            <seg n="3d1315f7">
              Uppenbarligen är viljan och önskan om makt så stark att man från
              regeringens sida, tillsammans med samarbetspartierna, är beredd
              att göra nästan vad som helst för att behålla sin makt. Och notan
              skickar man till de små konsumenterna.
            </seg>
            <seg n="03de8402">
              Jag behöver bara säga Barsebäck Barsebäck 1 och 2 så kommer åtminstone
              hela Skåne att uppröras och blodtrycket stiger. Notan för att
              avveckla väl fungerande kärnkraftverk är mer än 10 miljarder i
              direktkostnad. Det är en nota som man skickar rakt av till skattekollektivet.
            </seg>
            <seg n="39303431">
              Hur kan man säga att man värnar konsumenterna, de svaga, när
              det i själva verket är de som får betala avveckling av någonting
              som fungerar alldeles utmärkt? Det är, enligt mitt förmenande,
              ett obegripligt och oförsvarligt slöseri med skattebetalarnas
              pengar.
            </seg>
            <seg n="65cc9153">
              Herr talman! Jag skulle på något sätt kunna begripa det här om
              man vore konsekvent och om man sade så här: Vi vill bli det första
              samhället eller ännu ett samhälle i världen som klarar sig utan
              kärnkraft, och vi går i spetsen för detta. Då hade det varit någon
              logik i det man gör. Men så är det inte.
            </seg>
            <seg n="49813c2b">
              Samtidigt som man lägger ned Barsebäck smyger man i propositionen
              från regeringen in ett litet avsnitt om att man tänker låta Svenska
              Kraftnät bygga en likströmskabel till Finland för att den vägen
              plocka in el från finska kärnkraftverk. Det är klart att vi får
              el på det sättet. Konsumenten kan säga att han inte bryr sig varifrån
              elen kommer, om den kommer från Barsebäck, från Finland, Ryssland
              eller Tyskland, bara han får el så att han kan läsa sina mejl,
              laga sin mat och koka sitt kaffe.
            </seg>
            <seg n="e683544b">
              Men när det gäller att försvara en politik och försvara varför
              man ska använda mer än 11 miljarder kronor av skattebetalarnas
              pengar för att leva upp till detta hyckleri begriper jag det inte.
            </seg>
            <seg n="eae86ad7">
              Som en följd av regeringens vankelmodiga eller spretiga politik
              på energisidan har vi också försatt oss i en situation där vi
              kan råka ut för en besvärande effektbrist. Enligt en pm från Svenska
              Kraftnät har man pekat på att de resurser vi i dag har är så hårt
              belastade att det räcker att något av kraftverken får ett avbrott
              för att vi inte ska klara av elförsörjningen om det blir kallt.
            </seg>
            <seg n="89f1cc01">
              Förklaringen till det, herr talman, är ånyo att vi har haft en
              spretig politik, en oklar politik, med ständigt ändrade spelregler.
              Det har gjort att man inte har vågat bygga ut kraftkapaciteten
              i den utsträckning som behövs. Kraftproduktion är långsiktiga
              investeringar, och då behöver man långsiktiga spelregler. Annars
              vågar man inte räkna hem en sådan investering. Det är fullt begripligt.
              Ingen skulle göra detta, i varje fall inte med sina egna pengar.
            </seg>
            <seg n="e4458720">
              Det är sorgligt men sant, herr talman: Sverige var en gång i
              tiden storproducent av el, och det gagnade den svenska basindustrin.
              I dag har vi blivit nettoimportörer av el. Även om det är goda
              år med riklig vattentillgång importerar vi. Basindustrin är inte
              längre lika nöjd och upplever inte längre att Sverige är samma
              goda land att ha kvar sin produktion i. Bitvis har också den omständigheten
              att vi kopplat in oss på den europeiska elmarknaden lett till
              ökade elpriser och gjort att situationen för den svenska basindustrin
              inte är så god som den varit tidigare.
            </seg>
            <seg n="596b3e27">
              Men i regeringens iver att ånyo rycka ut som konsumentens bäste
              vän vill man visa dådkraft efter stormen Gudrun. Som vi alla vet
              var det ett stort antal konsumenter som stod utan el under väldigt
              lång tid. Missnöjet var, av förklarliga skäl, mycket stort. Nu
              ska man i och för sig inte lasta regeringen för att vi drabbades
              av en orkan som vi inte har drabbats av i mannaminne, men regeringens
              agerande i frågan är intressant.
            </seg>
            <seg n="c42869ba">
              Man tillsätter en grupp som snickrar ihop en proposition. När
              jag läser den här propositionen tänker jag: Men regeringen har
              ju tänkt rätt! Det var ju smart. Det är otroligt det är ju riktigt
              bra saker i den här propositionen. Jag fick till och med en känsla
              av att regeringen äntligen förstått marknadskrafterna och att
              marknadskrafterna är bra att använda sig av då och då.
            </seg>
            <seg n="a4a5df96">
              Ersättning till konsumenterna för elavbrott i stället för detaljreglering
              det är skön musik för en inbiten marknadsekonom som jag. Det skapas
              drivkrafter för nätbolagen att tillhandahålla en säker överföring
              av el. Det ges schablonersättning i stället för kostbara skadeståndsprocesser.
              Man skulle nästan kunna tro att den som skrivit den här propositionen
              har läst rättsekonomi, för de här resonemangen stämmer till punkt
              och pricka med de rättsekonomiska resonemangen.
            </seg>
            <seg n="ada964dd">
              Det finns en tydlig skrivning om ansvar mellan nätbolag och elkund,
              regressrätt, möjlighet till jämkning om ersättningarna blir för
              stora och alltför betungande för bolagen.
            </seg>
            <seg n="6e831ea9">
              Visst det finns en del skönhetsfläckar i propositionen, till
              exempel den omständigheten att staten aldrig skulle kunna ställas
              till ansvar och bära någon risk. Avbrott i stamnätet skulle exempelvis
              inte berättiga till ersättning. Likaledes om avbrottet kom till
              följd av en jordbävning, terrorverksamhet och liknande skulle
              elkunden inte vara berättigad till avbrottsersättning, och nätbolaget
              skulle inte behöva betala ut någon sådan och fick då inte heller
              någon regress mot staten.
            </seg>
            <seg n="83b8a89d">
              Men man borde ha förstått att regeringen inte litar helt på marknadskrafterna.
              När man läser lite längre fram i propositionen inser man att det
              smyger sig in, eller kommer ganska öppet, den gamla vanliga tron
              på reglering, kontroll, styrning, hängslen och livrem. Inte räckte
              det med bara avbrottsersättning, för här ska vi få in en massa
              andra saker: åtgärdsplaner, rapportering, information allt detta
              återfall i regleringstänkandet.
            </seg>
            <seg n="29dcac79">
              Sedan har vi funktionskravet och de stolta parollerna. 2011 ska
              ingen kund behöva vara utan el i mer än 24 timmar. Det kan vara
              bra att visa dådkraft inför valrörelsen och släppa ut denna politiska
              fluffighet. Men det är ju ungefär som reklam, prov utan värde.
              I och med att man har kommit med avbrottsersättningskravet som
              ska gälla från årsskiftet blir allting annat ovidkommande. Det
              är det som kommer att gälla och verka styrande. Det andra är bara
              till för publiken.
            </seg>
            <seg n="c9f85962">
              När man tittar på detta tycker man att det är förbluffande bra,
              men man borde förstås ha anat att det fanns en hund begraven,
              vilket det också fanns.
            </seg>
            <seg n="63cbea57">
              Inte fem i tolv utan tio sekunder i tolv kom utskottsmajoriteten
              med ett litet förslag till ändring i lagtexten. Denna ändring
              kunde synas oskyldig, men det var den verkligen inte. I själva
              verket innebar den långtgående tillägg och förändringar i lagtexten.
              När jag tog del av den här ändringen stod det helt plötsligt ånyo
              klart att konsumenten inte är regeringens bästa vän, utan det
              är facket som är regeringens bästa vän.
            </seg>
            <seg n="e6aca26b">
              Vad var det som hände? Jo, facket hade konstaterat att om nätbolagen
              ska tvingas betala ut ersättning kan det hemska inträffa att fackets
              medlemmar skickas ut för att reparera nät när väderleken är otjänlig.
              Det kan till och med vara så illa att det kan vara med risk för
              livet som reparatörer och liknande skickas ut.
            </seg>
            <seg n="dd7e020a">
              Ska nu företagen betala avbrottsersättning skulle man kunna förmoda
              att de blir ännu mer bestämda i sina krav på att reparatörerna
              ska ut och reparera näten. Jag har full förståelse för detta argument.
              Men problemet är bara att man sköt på fel person. Man sköt på
              regleringen om avbrottsersättningen. Om företagen kan skicka ut
              reparatörer när väderleken är av sådant slag att det är förenat
              med livsfara, ja, då ska vi se över arbetarskyddslagen. Det är
              den som ska användas och det är den som facket ska luta sig emot.
              Man ska inte gå ut om väderleken är för dålig.
            </seg>
            <seg n="fe05b446">
              Den här texten i lagförslaget innebär i princip att facket, skyddsombudet
              eller vem det nu än är det vet vi inte; det är oklart kan säga:
              Nej, vi kan inte skicka ut någon för att reparera näten i den
              här väderleken. Går det inte att skicka ut någon behöver företagen
              inte betala avbrottsersättning under den tiden. Sedan ska skyddsombudet
              eller vem det nu än är säga: Nej, det går inte i dag heller. Och
              företaget har ingenting att invända mot detta för man behöver
              ju inte betala någon avbrottsersättning under den tiden.
            </seg>
            <seg n="8feabf06">
              Herr talman! Det är ju kunden som får bära bördan av att inte
              få någon avbrottsersättning. Det är kunden som sitter där utan
              el timme efter timme och får ingen kompensation därför att skyddsombudet,
              facket eller vem det nu än är har förklarat att det inte går att
              gå ut och arbeta i dålig väderlek.
            </seg>
            <seg n="de180a51">
              Först när väderleken betraktas som tjänlig eller arbetsbar kan
              man skicka ut en reparatör som ska fixa ledningarna. Då nollställs
              processen. Från den tidpunkten börjar klockan gå, och efter tolv
              timmar får kunden ersättning.
            </seg>
            <seg n="144ba7d1">
              Vi i Moderaterna är inga anhängare av att man ska skicka ut någon
              i väderlek och omständigheter som är förenade med stor fara för
              det egna livet. Men den rätta mottagaren av ett sådant budskap
              är de konstruktörer som finns bakom arbetarskyddslagen. Det är
              den lagen man ska se över så företagen inte kan gå förbi den.
            </seg>
            <seg n="7b7db87c">
              Men det är inte elkunden som ska bära bördan av detta, utan elkunden
              ska tillförsäkras en ersättning om han eller hon står utan el.
              El har kommit att bli en väldigt viktig vara i det moderna samhället.
            </seg>
            <seg n="4ae8f256">
              Som utskottsmajoriteten har formulerat lagtexten kommer fackets
              och företagarnas intressen att sammanfalla. Otjänlig väderlek
              betyder att facken slipper skicka ut sina medlemmar samtidigt
              som det mildrar bolagets avbrottsersättningar. Och visa mig den
              företagsledning som inte skyndsamt kommer att luta sig mot skyddsombudets
              utlåtande.
            </seg>
            <seg n="d9c5f5ef">
              Herr talman! Till detta ska vi lägga att man med den här lagen
              också har planterat in ett godtycke, en rättsosäkerhet som är
              besvärande. Vem ska avgöra om vädret är så elakt att det inte
              går att gå ut och arbeta i det och på vilka grunder? Kan det till
              och med vara olika grunder i olika delar av landet, från en tid
              till annan och kanske också från ett bolag till ett annat? Vem
              ska vara överdomare i den frågan?
            </seg>
            <seg n="fce446ec">
              Vi moderater menar att det tillståndet är fullständigt oacceptabelt.
              Det tillägg som gjordes borde som ett absolut minimikrav ha granskats
              av Lagrådet, men så skedde inte. Mot bakgrund av detta tillägg
              är det huvudlöst att låta denna lag träda i kraft redan den 1
              januari 2006.
            </seg>
            <seg n="0f6840c6">
              Herr talman! Detta måste vara rekord i snabbhet. Vi debatterar
              frågan i dag den 7 december. Vi klubbar igenom förslaget i riksdagen
              i morgon, och lagen träder i kraft inom något mer än två veckor.
              Frågan är om någon process har gått så snabbt. Men det är väl
              för att regeringen ville visa dådkraft som man planterar den här
              lagen innan vinterstormarna kommer. Men då kommer kunderna att
              upptäcka att de avbrottsersättningar som man trodde att man skulle
              kunna få och som regeringen hade sagt att man skulle kunna få,
              dem fick man inte för facket skickade inte ut sina medlemmar för
              att reparera ledningar.
            </seg>
            <seg n="e556d8ae">
              Med dessa ord ställer jag mig bakom samtliga moderata reservationer
              i betänkandet, men för tids vinnande nöjer jag mig med att yrka
              bifall till reservation 1 under punkt 1 i betänkande 3 och till
              reservation 3 under punkt 3 i betänkande 6.
            </seg>
          </u>
          <note type="speaker" n="814a5ef1">
            Anf. 156 EVA FLYBORG (fp):
          </note>
          <u who="eva_flyborg_98fa85" xml:id="i-54893577b7e87ff7-0" n="afe5e9cc">
            <seg n="3c9291e7">
              Herr talman! Ärade meddebattörer! Om jag inte skulle svara på
              alla frågor som ställs till mig i dag är det inget bevis på bristande
              intresse eller så och inte heller på politisk snuva, utan det
              beror på riktig snuva. Därför kanske jag inte hör allt som sägs,
              och jag ber om ursäkt för detta på förhand.
            </seg>
            <seg n="0282aa89">
              Vi fortsätter att regera! Så sade Göran Persson glatt på valnatten
              1998. Så här drygt sju år efteråt inser vi att detta glada utrop
              har medfört ett mycket högt pris för Sverige och för miljön.
            </seg>
            <seg n="a079d369">
              När man går ut i en vanlig livsmedelsbutik och ska köpa mjölk,
              smör, bröd eller rökt skinka finns det ett bäst-före-datum så
              att man ska veta när gränsen är nådd för att födan ska vara tjänlig.
              Bortanför det datumet äter man helt på egen risk, och ganska snart
              börjar det att lukta illa om paketet. Vi borde ha ett bäst-före-datum
              även på politiska beslut. När det gäller energipolitiken är den
              gränsen för länge sedan passerad.
            </seg>
            <seg n="f8bf2ac3">
              Ingen i debatten här i dag kommer att förneka att dagens energipolitiska
              beslut eller debatt i allt väsentligt baserar sig på ett 25 år
              gammalt beslut, folkomröstningen om kärnkraft 1980. I princip
              allt utgår ifrån detta så tolkade och omtvistade beslut, och regeringen
              klänger sig envist fast vid det passerade som en bebis vid sin
              älskade napp. De vägrar att inse att på 25 år har en hel del hunnit
              förändras och att deras snuttefilt är både trasig, möglig och
              bortom all räddning.
            </seg>
            <seg n="b10300ac">
              De energipolitiska riktlinjer som antogs av riksdagen 1997 och
              det betänkande som riksdagens majoritet här lägger fram skadar
              Sverige som både industri- och miljönation. Särskilt allvarligt
              är det att genomföra den förtida avvecklingen av kärnkraften.
              Det innebär en kapitalförstöring som saknar motstycke och som
              kommer att medföra välfärdsförluster på sikt. Miljön skadas, och
              det blir svårare att bekämpa arbetslösheten. Effekterna syns tydligt.
            </seg>
            <seg n="9f27b4d5">
              Elpriserna stiger och hela samhällets energiförsörjning hotas
              vid stark kyla eller vid avbrott i någon del av nätet. Samtidigt
              har elförbrukningen ökat konstant, och även i fortsättningen förväntas
              elkonsumtionen att öka, allt enligt Energimyndigheten.
            </seg>
            <seg n="60c16dda">
              Efterfrågan kommer alltså att öka. Utsläppen borde däremot minska.
              Risken för torrår och stränga vintrar kvarstår då ska Sverige
              stänga väl fungerande, rena och säkra svenska kärnkraftverk som
              ger en stabil tillgång till el. Regeringen hoppas att man snart
              ska hitta ersättning till 50 % av den svenska energiproduktionen
              för alla kärnkraftverk skulle ju stängas kanske genom att bygga
              många fler förfulande och störande vindkraftverk eller genom att
              elda lite mer biobränsle i ett certifikatssystem som ger böter
              åt den som inte köper sin kvot av grön el, som kanske inte ens
              finns, eller som tillsammans med vedeldning och annat bidrar till
              att 5 000 förtida dödsfall inträffar per år i Sverige, allt enligt
              Vetenskapsrådet.
            </seg>
            <seg n="e9239bea">
              Herr talman! Det är vår bestämda uppfattning att Sverige behöver
              en ny och mer långsiktigt inriktad energipolitik. Enligt vår mening
              präglas den energipolitik som regeringen för tillsammans med sina
              stödpartier av en kortsiktighet som missgynnar såväl konsumenter
              som producenter. Den har skapat en bestående osäkerhet om de långsiktiga
              villkoren för investeringar i industriell verksamhet i Sverige.
              Vi anser därför att den politiska styrningen av energipolitiken
              måste genomgå radikala förändringar.
            </seg>
            <seg n="d2605c63">
              Sverige har i grunden mycket goda förutsättningar för att ha
              ett väl fungerande energisystem med konkurrenskraftiga energipriser.
              Genom landets goda tillgång på vattenkraft och den framsynta kärnkraftspolitiken
              på 1950- och 60-talen har vi en konkurrenskraftig elproduktion.
            </seg>
            <seg n="116a1730">
              Den av regeringen förda politiken undergräver tyvärr dessa goda
              förutsättningar. Förtidsavvecklingen av kärnkraften som jag har
              nämnt, den så kallade gröna skatteväxlingen och en ogenomtränglig
              röra av skatteregler, subventioner och andra styrmedel gör att
              energipolitiken inte främjar vare sig en god miljö eller en säker
              energiförsörjning. Resultatet av den förda politiken har i stället
              blivit att elpriserna stiger och hela energiförsörjningen hotas
              vid kyla. Den osäkerhet som regeringen skapar genom den här ryckigheten
              i politiken och genom oklarhet om den framtida politiken har även
              ryckt undan grunden för välbehövliga investeringar i ny energiproduktion.
              Ytterligare ett resultat av den förda politiken är att tidigare
              intäkter av elexport nu har bytts mot kostnader för elimport.
            </seg>
            <seg n="4f33ce79">
              Vi anser att tillgången på energi och priset på el är en väldigt
              viktig fråga för den elintensiva industrins framtid. Om industrin
              inte har en god tillgång på el till rimliga priser tvingas företagen
              att förlägga sina tunga investeringar utomlands och flytta ut
              befintlig verksamhet. Detta har vi redan sett gott om exempel
              på. Industrin tvingas nu att själva försäkra sig om elleveranser
              för framtiden. Bas-el är redan bildat och förhandlingar pågår.
            </seg>
            <seg n="a1444736">
              Det är också av stor vikt att arbetet med att skapa en miljövänligare
              energiförsörjning drivs på ett internationellt plan. Flera av
              de miljöproblem som är kopplade till energisektorn, däribland
              växthuseffekten, är globala och kan bara lösas genom internationell
              samverkan. För att begränsa klimatutsläppen krävs en rad olika
              åtgärder. Regeringens förtida stängning av de både reaktorerna
              i Barsebäck bidrar dock kraftigt negativt när det gäller växthuseffekten
              globalt sett. För att kompensera bortfallet av el tvingas Sverige
              att importera el från fossilförbränning med ökade koldioxidutsläpp
              som följd.
            </seg>
            <seg n="b91b38f5">
              Enligt vår åsikt ska säkra, väl fungerande energikällor användas
              till sin fulla kapacitet. Att stänga väl fungerande kärnkraftverk
              är en omotiverad kapitalförstöring. Stängningen av Barsebäck har
              medfört omfattande kostnader för skattebetalarna, kanske så mycket
              som 30 miljarder, försämrat miljön och försvagat den svenska försörjningstryggheten.
            </seg>
            <seg n="a3e52776">
              Hur kommer det sig förresten att kärnkraft som är en sådan styggelse
              här i Sverige är helt okej i Finland? Genom den likströmskabel
              som vi ska bygga till Finland kommer vi ju i allt väsentligt att
              importera el till Sverige. Jag tycker att detta är höjden av dubbelmoral.
            </seg>
            <seg n="54e75903">
              Vi tycker också att man snarast bör uppta en förhandling med
              Barsebäcks ägare för att möjliggöra en återstart så snabbt som
              möjligt. Vi vill också öppna för möjligheten att bygga nya reaktorer
              i landet, som ni alla vet.
            </seg>
            <seg n="70bb4b6e">
              Vi tycker också att man måste upphäva tankeförbudet. Det är inte
              förenligt med den princip om yttrande- och tankefrihet som vi
              har i Sverige.
            </seg>
            <seg n="d6b987e2">
              Fru talman! Det är nödvändigt att vidta åtgärder för att öka
              leveranssäkerheten i det svenska elnätet. Det är vår uppfattning
              att det måste finnas starka ekonomiska incitament för nätbolagen
              att öka driftsäkerheten och minska antalet strömavbrott. Avbrotten
              är mycket kostsamma samtidigt som de försvagar tryggheten i hela
              samhället. Av det här skälet anser vi att riksdagen bör ställa
              sig bakom kravet att regeringen mer genomgripande utreder driftsäkerheten
              i elsystemet och återkommer med förslag om hur det kan förbättras.
              Regeringen måste också se över hur man kan underlätta för nätbolagen
              att se till att det finns betryggande personella resurser vid
              omfattande strömavbrott.
            </seg>
            <seg n="1ed956c1">
              Fru talman! Regeringen har föreslagit en i lag stadgad skyldighet
              för nätbolagen att betala ersättning till elanvändare vid elavbrott.
              Enligt förslaget ska elanvändare ha rätt till ersättning vid avbrott
              som varar minst i tolv timmar, och ju längre avbrottet varar,
              desto högre blir ersättningen. Vi instämmer i principen att elkunder
              har rätt till ersättning från nätbolagen då dessa inte har kunna
              leverera det man faktiskt har betalat för. Det är helt rimligt.
              Vi anser också att det är lämpligt att ha en schabloniserad ersättning
              för att begränsa processkostnaderna.
            </seg>
            <seg n="2d0fac1f">
              Regeringen har också föreslagit att avbrottsersättningen ska
              kunna jämkas om den är oskäligt betungande med hänsyn till de
              ekonomiska förhållandena. Utskottsmajoriteten förordar dock en
              ändring i förhållande till regeringens förslag som innebär utökade
              möjligheter för nätbolagen att jämka avbrottsersättningen. Förslaget
              innebär att det i ellagen preciseras att ersättningen även får
              jämkas om det är förenat med betydande risker för arbetarna att
              gå ut och arbeta.
            </seg>
            <seg n="c3281456">
              Arbetsmiljölagstiftningen är viktig och får självfallet aldrig
              åsidosättas. Vi kan emellertid inte ställa oss bakom utskottsmajoritetens
              förslag. Införandet av ett sådant tillägg i bestämmelsen skulle
              öppna för godtycke när det gäller tillämpningen av lagen. Den
              föreslagna ändringen ger nätbolagen utökade möjligheter att frånhända
              sig ansvaret att ersätta elkunderna och leder därigenom till att
              förslaget i övrigt blir urvattnat, och konsumenten blir i förlängningen
              lidande.
            </seg>
            <seg n="eeb9f337">
              Införandet av den bestämmelse som utskottsmajoriteten nu föreslår
              begränsar alltså lagförslagets möjlighet att bidra till mer leveranssäkra
              elnät samtidigt som den minskar elkundernas möjlighet att erhålla
              ersättning. Dessutom anser vi att Lagrådet åtminstone borde ha
              hörts innan en sådan omfattande ändring av lagförslaget förordas
              och antas av riksdagen.
            </seg>
            <seg n="fce37076">
              Enligt regeringens förslag ska bestämmelsen om ett funktionskrav
              på högst 24 timmars elavbrott träda i kraft den 1 januari 2011
              och övriga föreslagna bestämmelser den 1 januari 2006. Vi anser
              att det är helt orealistiskt att inom en så kort tidsrymd som
              några veckor markant höja leveranssäkerheten. Det vore rimligare
              att nätbolagen fick mer tid på sig att anpassa sig till de nya
              kraven. En frist på sex månader är därför mer än rimligt. Vi delar
              därför den kritik som Lagrådet här har framfört.
            </seg>
            <seg n="e75a7273">
              Riksdagen bör därför besluta att ikraftträdandet ska senareläggas.
              Vår sammantagna bedömning är att det här mycket väl skulle kunna
              vänta till den 1 juli 2006.
            </seg>
          </u>
          <note n="485285ff">
            Fru talman! Jag yrkar bifall till reservation 4 i betänkande
            NU3 och reservation 3 i betänkande NU6.
          </note>
          <note type="speaker" n="8e9723b5">
            Anf. 157 MIKAEL OSCARSSON (kd):
          </note>
          <u who="mikael_oscarsson_78ae8d" xml:id="i-4c9dd48e76d8e030-0" n="8531ef3c">
            <seg n="f85b439e">
              Fru talman! Jag står självfallet bakom alla kristdemokratiska
              reservationer, men för tids vinnande yrkar jag bifall bara till
              reservation 3 i NU3 och reservation 4 i NU6.
            </seg>
            <seg n="8e872f14">
              Fru talman! Sverige behöver en ny och mer långsiktigt inriktad
              energipolitik. Den energipolitik som regeringen för tillsammans
              med sina stödpartier präglas av en kortsiktighet som missgynnar
              såväl konsumenter som producenter. Den har skapat bestående osäkerhet
              om de långsiktiga villkoren för investeringar i svensk industriell
              verksamhet.
            </seg>
            <seg n="a38cfdfd">
              Basindustrin utgör en långsiktig försäkring för välfärden i Sverige.
              Den sysselsätter 270 000 svenskar och står för 25 % av vår export.
              Ungefär en tredjedel av det totala värdet av företagsinvesteringarna
              står basindustrin för. 1040 % av hela förädlingsvärdet av basindustrins
              varor utgörs av just elkostnader. Billig el är kort sagt en förutsättning
              för basindustrins överlevnadsförmåga i vårt land.
            </seg>
            <seg n="2ee33d4b">
              Elpriset för konsumenterna har stigit med 43 % på fem år. Energiskatten,
              avgiften för elcertifikaten, moms på elpriset och nätavgiften
              gör att hushållens elräkning till nästan 50 % består av skatt
              och av regering och riksdag beslutade avgifter. Inte undra på
              att det i dag finns alltfler hushåll som inte har råd att betala
              sina elräkningar. Ändå föreslås i årets budgetproposition ytterligare
              elskattehöjningar på 1,2 öre per kilowattimme. Det är en höjning
              som vi för övrigt säger nej till.
            </seg>
            <seg n="be88ae6a">
              Fru talman! Vi anser att svensk energipolitik borde byta inriktning.
              Sverige borde tillhöra de länder som nettoexporterar el till våra
              grannländer. Sverige har potential att genom sin stora yta, sina
              naturtillgångar och sitt kunnande bli en storproducent av miljövänlig
              el som sprids i Europa. Nu är det tvärtom.
            </seg>
            <seg n="d0273726">
              Väl fungerande energikällor ska användas till sin fulla kapacitet.
              Att till exempel stänga väl fungerande kärnkraftsverk är en omotiverad
              kapitalförstöring. Stängningen av Barsebäcks första reaktor 1999
              har medfört omfattande kostnader för skattebetalarna, försämrat
              miljön och försvagat den svenska försörjningstryggheten. Denna
              destruktiva process fortsätter, och vid utgången av maj i år stängdes
              även den andra reaktorn i Barsebäck. De direkta kostnaderna för
              staten och skattebetalarna uppgår till drygt 11 miljarder.
            </seg>
            <seg n="f4502ba1">
              11 miljarder, ja de hade kunnat användas till betydligt bättre
              saker än att begränsa eltillförseln. Hur många fler dagisplatser
              hade det kunnat bli för 11 miljarder? Hur många fler sjukhussängar
              skulle det ha funnits om pengarna hade satsats inom sjukvården?
              Hur många fler skulle ha kunnat få en värdig äldreomsorg? Kanske
              Mona Sahlin kan svara på de frågorna sedan när hon senare får
              ordet.
            </seg>
            <seg n="cb61fcd7">
              Fru talman! För oss kristdemokrater är den globala miljöaspekten
              viktig. När nu regeringen stänger fungerande kärnkraftverk tvingas
              Sverige bli en nettoimportör av el. Den marginalproducerade elen
              på kontinenten produceras i tyska och polska kolkraftverk. Detta
              är en dålig miljöpolitik.
            </seg>
            <seg n="da3b3e88">
              Fru talman! Jag vill nu kommentera betänkandet om leveranssäkra
              elnät. Kristdemokraterna vill att elkunder ska ha rätt till ersättning
              från nätbolagen då dessa inte kunnat leverera det kunden betalar
              för. Samtidigt är det helt orealistiskt att denna lag ska träda
              i kraft om bara tre veckor. Nätbolagen borde naturligtvis ha fått
              mer tid på sig. Även Lagrådet har påpekat att tiden innan ikraftträdandet
              är alltför knapp.
            </seg>
            <seg n="21313e72">
              Långsiktiga och stabila spelregler är livsviktiga för ett fungerande
              näringsliv. Propositionen har allvarliga brister utifrån detta
              perspektiv. De små bolagen kommer inte att klara av både ökande
              investeringar och återbetalningsskyldighet. Konsekvenserna blir
              att pengar som skulle användas till investeringar i näten i stället
              kan gå till att betala avbrottsersättningar. Det finns risk för
              att kunderna får plåster på såren för utebliven el, men att det
              inte resulterar i färre avbrott i framtiden. Ikraftträdandet av
              lagen bör skjutas upp med minst sex månader, vilket vi kräver
              i en reservation som vi har gemensam med Moderaterna och Folkpartiet.
            </seg>
            <seg n="5ae5d07c">
              Fru talman! Det är helt nödvändigt att öka leveranssäkerheten
              i det svenska elnätet, men då är det viktigt att vi ger rätt förutsättningar
              och incitament för nätbolagen för investeringar i elnäten. Det
              nuvarande systemet med nätnyttomodellen fungerar inte tillfredsställande.
              I dag regleras investeringstakten av den så kallade nätnyttomodellen
              som används för att granska priset på nätet. Modellen bygger på
              ett fiktivt nät, vilket är helt fel eftersom det finns stora skillnader
              i klimat, geografiskt läge, förbrukningsutveckling och distribution
              mellan de olika nätbolagen.
            </seg>
            <seg n="adece43d">
              Vi kristdemokrater vill avskaffa nätnyttomodellen och införa
              en annan regleringsmetod. Ett bra exempel är den brittiska modellen.
              Den bygger i korthet på att en förhandling mellan ansvarig myndighet
              och nätbolagen genomförs så att man kommer överens om gemensamma
              mål för näten under den kommande trefem-årsperioden.
            </seg>
            <seg n="6f6f796b">
              Fru talman! Kristdemokraterna tycker att det är bakvänt att vänsterkartellen
              gjort energifrågan till ett problem. Vi kristdemokrater tycker
              att energifrågan erbjuder stora möjligheter för Sverige.
            </seg>
            <seg n="3f207719">
              Jag vill avslutningsvis lägga till att forskning och utveckling
              av solcells- och vätgasbaserade energisystem kan komma att bli
              mycket viktigt när det gäller den framtida energiförsörjningen.
              Vi anser att staten måste satsa hårdare på denna forskning, där
              Sverige redan nu har en ledande position. I vårt budgetalternativ
              har vi markerat detta genom att anslå 50 miljoner kronor mer än
              regeringen på de båda forskningsområdena.
            </seg>
            <seg n="da575fa8">
              Sverige behöver en mångfald av energislag. Vi behöver också se
              till att våra energiskatter tar hänsyn till våra konkurrentländer.
              Kort sagt: Sverige behöver en ny och mer långsiktigt inriktad
              energipolitik.
            </seg>
          </u>
          <note type="speaker" n="b978c113">
            Anf. 158 HÅKAN LARSSON (c):
          </note>
          <u who="hakan_larsson_c0f261" xml:id="i-3a68ee59dc6c168d-0" n="ebb0d31d">
            <seg n="9339e12c">
              Fru talman! Först vill jag yrka bifall till de två betänkanden,
              NU3 och NU6, som vi diskuterar.
            </seg>
            <seg n="994cbf3b">
              Inte sällan talas det föraktfullt om vindsnurror eller om att
              elda med pinnar. Det blev inget med talet om sol, vind och bioenergi,
              påstås det också ibland i debatten. Men ingenting kan vara mer
              felaktigt än dessa påståenden. I dag är det nämligen full fart
              på utvecklingen när det gäller förnybar energi, både i Sverige
              och runtom i världen. Det är sant att när vi för 2030 år sedan
              diskuterade sol och vind som mest intensivt fanns det inte så
              mycket av konkret och lönsam färdig teknik. I dag, när många låtsas
              som om de förnybara energikällorna inte spelar någon större roll,
              finns det en hel del utvecklad teknik som är kommersiellt lönsam.
              Faktum är att förnybar energi i dag är en tillväxtindustri med
              mycket stor potential för framtiden.
            </seg>
            <seg n="0bdeb796">
              För en tid sedan vände sig Svenska Naturskyddsföreningen till
              Bioenergiföreningen, Vindkraftsföreningen, Solenergiföreningen,
              Energirådgivarna och Svensk Fjärrvärme för att be dessa branschföreningar
              redovisa vilken potential för förnybar energi som de ser fram
              till år 2020. Resultatet är ganska anmärkningsvärt och mycket
              uppmuntrande. Branscherna själva anser sig kunna bidra med tillräckligt
              stora volymer energi för att vi ska kunna ersätta både all kärnkraft
              och alla fossila bränslen när det gäller el och värme under de
              kommande 15 åren.
            </seg>
            <seg n="7600ad37">
              Den största potentialen finns inom bioenergi. Redan i dag använder
              vi omkring 110 terawattimmar bioenergi, vilket ska jämföras med
              kärnkraftens ungefär 65 terawattimmar. Detta innebär att hela
              25 % av den totala svenska energianvändningen kommer från bioenergi,
              och då räknar man också in trafiken. Och potentialen för framtiden
              är ännu mycket större. Av fjärrvärmens bränslen kommer 62 % från
              bioenergi. Användningen av pellets ökade med 28 % från första
              halvåret 2004 till första halvåret i år, och pelletsbranschen
              är en bransch som har vuxit starkt flera år i rad vid det här
              laget. Nya pelletsfabriker byggs hela tiden, glädjande nog inte
              minst i inlandet i norr, där behovet av nya arbetstillfällen är
              särskilt stort. I Storuman investerar Skellefteå Kraft 260 miljoner
              i en pelletsfabrik. I Vansbro byggs ett bioenergikombinat där
              man kan producera pellets, fjärrvärme och biokraft. I Sveg investerar
              nya ägarna till Härjedalens Miljöbränsle, som i sista stund fick
              köpa torvfabriken av Vattenfall, 20 miljoner i pelletsproduktion.
            </seg>
            <seg n="af77da5c">
              Låt mig i det här sammanhanget framföra förhoppningen att torven
              så snart som möjligt ska lyftas ut ur systemet med handel med
              utsläppsrätter, så att även denna om än långsamt förnybara energikälla
              kan få möjlighet att på ett effektivt sätt både bidra till vår
              energiförsörjning och skapa sysselsättning.
            </seg>
            <seg n="59b0616a">
              Införandet av elcertifikat har hittills främst lett till omfattande
              investeringar i biokraft, både i skogsindustri och inom branschen
              för kommunal fjärrvärme. Skogskoncernen Södra producerar i dag
              1,8 terawattimmar grön el. Biokraften står för en tredjedel av
              Södrakoncernens finansnetto.
            </seg>
            <seg n="b74f33ca">
              Användningen av biodrivmedel ökar också snabbt. Flera bilmärken
              säljer bilar som går att köra på etanol eller biogas och en stor
              marknad för alternativa drivmedel är på väg att skapas. Viktigt
              för att påskynda bränslebytet är att man höjer inblandningsprocenten
              av etanol i den vanliga bensinen till minst 10 % i Brasilien har
              man 26 % i den vanliga bensinen och inblandningsprocenten av RME
              i diesel till åtminstone 5 %, gärna till 10 %.
            </seg>
            <seg n="bfcb7734">
              Runtom i Sverige finns en rad projekt som ligger i startgroparna
              för att producera etanol och syntetisk diesel. Jag vill peka på
              det framgångsrika utvecklingsprojektet vid Etanolpiloten i Örnsköldsvik
              där man gör etanol från skogsråvara. Förhoppningsvis leder detta
              intressanta projekt framöver till flera stora investeringar, i
              miljardklassen, i norra Sverige.
            </seg>
            <seg n="c89e36d4">
              Häromdagen lovade Lantbrukarnas Riksförbund, LRF, att satsa på
              bioenergin som man beräknar kan ge 25 000 nya jobb på landsbygden
              fram till 2010. Låt oss ge de förutsättningar som krävs för att
              göra detta möjligt.
            </seg>
            <seg n="d0c58c04">
              Vindkraften har haft det något mer motigt i Sverige än bioenergin.
              Det beror, till en del i varje fall, på att vi haft ett stort
              elöverskott och låga elpriser sedan kärnkraftsutbyggnaden på 1970-
              och 1980-talen. Nu är balansen bättre, och vindkraften står inför
              ett genombrott även i vårt land. Flera stora projekt är på gång,
              bland annat vid Lillgrund i Öresund och vid Utgrunden i Kalmarsund.
              Den havsbaserade vindkraften kan ge stora tillskott av förnybar
              energi, och det är intressant att kunna konstatera att även stora
              energibolag som Vattenfall och Eon äntligen på allvar engagerar
              sig i vindkraftsutbyggnaden.
            </seg>
            <seg n="81f5d9bd">
              Utomlands finns många exempel på länder som satsar offensivt
              på vindkraft. Ett exempel är Spanien som 1997, för åtta år sedan,
              hade ungefär lika mycket vindkraft som Sverige. Sedan dess har
              Spanien ungefär 40-faldigat sin vindkraftsproduktion medan Sverige
              endast lite mer än fördubblat sin. Förra året fick Spanien ungefär
              6,5 % av sin el från vindkraft, Sverige mindre än ½ %. Så nog
              har vi en stor potential i att hämta kraft från vinden.
            </seg>
            <seg n="0b15595f">
              Vi kan också jämföra med Danmark som tog chansen och satsade
              på vindkraft för ett par decennier sedan. I dag spelar vindkraften
              inte bara en viktig roll i energiförsörjningen utan den danska
              vindkraftsindustrin ger också 25 000 jobb. Vindkraftverk är landets
              näst största exportprodukt.
            </seg>
            <seg n="809c43dc">
              Vi i Sverige har möjlighet att bli världsledande inom bioenergiteknik.
              Miljöteknik har, inte minst när det gäller förnybar energi, förutsättningar
              att bli en mycket stor exportbransch. Det finns mängder av små
              och medelstora företag runtom i Sverige med stor tillväxtpotential
              om de får de rätta förutsättningarna att växa. Lägg till detta
              att vattenkraften kan effektiviseras. Det finns möjlighet att
              i redan utbyggda vattendrag bygga nya kraftverk.
            </seg>
            <seg n="e55823f6">
              Förutom de förnybara energikällorna finns det en stor potential
              när det gäller att effektivisera och spara energi. I SNF:s undersökning
              beräknar energirådgivarna att det är fullt möjligt att spara 25
              terawattimmar el och 37 terawattimmar värme genom effektiviseringar
              fram till 2020.
            </seg>
            <seg n="f8afdaf7">
              Med detta vill jag ha sagt att det i dag finns bättre möjligheter
              än någonsin att ställa om energisystemet och göra det långsiktigt
              hållbart. Vår utmaning i denna kammare är att ge de bästa möjliga
              förutsättningarna för den omställningen så att den ska kunna ske
              långsiktigt och på ett bra sätt.
            </seg>
            <seg n="b875dada">
              Så vill jag också ta upp det andra betänkandet som handlar om
              leveranssäkra elnät. Efter stormen Gudrun i januari, då många
              företag och hushåll drabbades av långvariga elavbrott, stod det
              klart att kvaliteten på elnäten måste höjas. Det är viktigt att
              säkra elleveranserna i alla delar av landet, och systemet måste
              klara även extraordinära väderförhållanden. Kunden måste sättas
              i centrum, och det måste bli möjligt att driva företag även på
              landsbygden utan att riskera långa elavbrott. Därför bör principen
              vara att elkunderna ska ha ersättning från nätbolagen när dessa
              inte kan leverera vad kunden betalar för.
            </seg>
            <seg n="5f5f9da3">
              Det förslag i detta betänkande som vi ska ta ställning till skapar
              drivkrafter för att förbättra elnätet och för att de fel som uppstår
              snabbt ska kunna avhjälpas. Vi inser självfallet att de krav som
              ställs kan vara tuffa för många nätbolag, särskilt för de mindre.
              Med de möjligheter till jämkning som finns i förslaget vad gäller
              avbrottsersättning menar vi att det ändå bör antas. Det är av
              oerhört stor vikt att vi så snart som möjligt förbättrar leveranssäkerheten
              i elnäten så att företag och hushåll, även på landsbygd och i
              glesbygd, kan lita på att de får den el som de betalar för.
            </seg>
          </u>
          <note type="speaker" n="de38d2d9">
            Anf. 159 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-aaac034f7f34098e-0" n="d371bd4f" next="i-33365c54524c280b-0">
            <seg n="a79578b8">
              Fru talman! Det är roligt att se Mona Sahlin i kammaren.
            </seg>
          </u>
          <note n="7e8cd5ab">
            Jag yrkar bifall till utskottets förslag i NU6 när det gäller
            leveranssäkra elnät, och jag yrkar bifall till reservation 2 och
            5 när det gäller NU3.
          </note>
          <u who="ingegerd_saarinen_30dc41" xml:id="i-33365c54524c280b-0" n="d371bd4f" prev="i-aaac034f7f34098e-0">
            <seg n="11e1192c">
              Några av de borgerliga partierna har uttryckt att det blev en
              dålig balans i fråga om leveranssäkra elnät i och med att facket
              kan hindra reparatörerna från att gå ut, alltså när skyddsombuden
              bedömer det som farligt. Jag tycker att det är bra att facket
              nu kan göra det, och jag tror att kunderna hellre väntar ytterligare
              några timmar på sin ström än att det ska ske allvarliga olyckor
              eller till och med dödsfall. Jag tycker därför att avvägningen
              är motiverad.
            </seg>
            <seg n="ee29fe62">
              Jag vill också ta upp en annan sak. Jag lyssnade på några borgerliga
              debattörer, som faktiskt enstämmigt pratade om att vi har en import
              av elkraft till Sverige. Hittills i år har vi haft en export på
              åtta terawattimmar, och vi exporterade även förra året. Båda åren
              har det varit fråga om en nettoexport.
            </seg>
            <seg n="d70e8068">
              Vi befinner oss i en brytpunkt när det gäller olja, naturgas,
              kärnkraft och torv. Vi måste avveckla kärnkraften. Samtidigt måste
              samhällets behov av fossila bränslen kol, olja och fossilgas successivt
              avvecklas och ersättas med förnybara energikällor. Vi hoppas att
              regeringen snart lägger fram förslag på konkreta mål för en minskning
              av oljeberoendet och även beroendet av andra fossila bränslen.
              Det är viktigt att regeringen då är konkret och upprättar strategier
              för att minska den samlade förbrukningen av oljeprodukter i alla
              sektorer. Självklart måste detta arbete ge tydliga avtryck i den
              kommande klimatpropositionen. I annat fall är ju inte arbetet
              på riktigt.
            </seg>
            <seg n="2b2d6689">
              Vattenfall i Tyskland släppte 2004 ut 70,3 miljoner ton koldioxid.
              Bolaget har efter lobbning fått 23 miljoner ton mer än de behöver
              för de tre åren 20052007, och Vattenfall planerar att använda
              utsläppsrätterna i två nya kolkraftverk. Östros svarade nyligen
              på en fråga av mig om Vattenfalls kolsatsningar i Tyskland och
              sade då att Vattenfall går i bräschen och bland annat driver ett
              mycket intressant forskningsprojekt kring det så kallade koldioxidfria
              kraftverket. Eftersom Europa är helt beroende av förbränning av
              fossila bränslen för sin energiförsörjning inom överskådlig framtid
              är det initiativet ett utmärkt exempel på vad ett ansvarskännande
              företag kan göra. Det säger Östros.
            </seg>
            <seg n="1c32cadf">
              Koldioxidförvaring och avskiljning lanseras hårt som ett sätt
              att förhindra koldioxid att komma ut i atmosfären. Det lanseras
              som ett komplement eller alternativ till energieffektivitet och
              förnybar energi. Detta är i huvudsak en dimridå för att försvara
              fortsatt kolförbränning. Om man tar koldioxidavskiljning på allvar
              kan man konstatera att den inte är en hållbar teknik i samma mening
              som effektivitet och förnybar energi. Den är givetvis inte en
              slutgiltig lösning utan en parentes där syftet är att vinna tid
              tills man har den slutliga lösningen.
            </seg>
            <seg n="d24cc3bc">
              Men är det bättre att vänta med att satsa på vindkraft, solvärme,
              solceller, energieffektivitet och så vidare och i stället använda
              pengarna på forskning kring koldioxidförvaring? Det tror inte
              jag. Effektivisering och förnybar energi är mer tekniskt utvecklade
              än koldioxidavskiljning. Deras tekniska och ekonomiska utveckling
              är mer förutsägbara. De kan tas i bruk mycket tidigare än koldioxidavskiljning
              som inte kan användas för befintliga kolkraftverk eller för dem
              som beslutas de närmaste åren.
            </seg>
            <seg n="b229be4e">
              Om koldioxidavskiljning ska tas på allvar innebär den att helt
              enorma mängder koldioxid ska lagras, i storleksordningen flera
              hundra miljarder ton. Annars ger den inte den utlovade tidsvinsten.
              Om tekniken verkligen kommer till användning kommer det att innebära
              en risk för att koldioxiden i väsentlig omfattning återvänder
              till atmosfären, vilket är negativt för miljön när det än sker,
              särskilt om läckaget sker under kort tid. Kravet på ett tätt lager
              för oöverskådlig tid kan omöjligen verifieras.
            </seg>
            <seg n="b1c39b11">
              Koldioxidavskiljning är ingen snabb metod att minska koldioxidutsläppen,
              och det är ingen hållbar metod. Den är dyr, och det är en farlig
              metod. Om en stor satsning görs och leds till framgång kan, enligt
              anhängarna IEA, resultat nås inom ungefär 40 år och bidra till
              att vinna tid i ungefär 75 år.
            </seg>
            <seg n="c07525f6">
              Om Kina inte har råd eller lust att ersätta kolkraft med energieffektivisering
              och förnybar energi varför skulle man då ha råd eller lust att
              samla in den koldioxid som blir resultatet av kolkraften? Samma
              fråga kan i hög grad ställas till USA:s regering och kraftindustri
              och till de flesta kraftföretagen i Europa och till regeringarna.
            </seg>
            <seg n="9d790b96">
              Finns det några skäl att tro att det går fortare att skala upp
              och kommersialisera koldioxidinfångning och förvaring, som är
              en ny teknik, än vad det gör att skala upp vindkraft, solvärme,
              fjärrkyla, lysrör med högfrekvensdon, lysdioder, styrteknik för
              ljus, värme, kyla, ventilation etcetera som är väl utvecklad teknik
              och finns på marknaden? Den teknik som behövs för att rädda klimatet
              finns till en viss del på marknaden men hålls tillbaka av bristande
              incitament och marknadsbarriärer.
            </seg>
            <seg n="e45ec0b9">
              Annan teknik är känd och kan förutses bli kommersiell i stor
              skala men kräver ett betydande politiskt och ekonomiskt stöd för
              att det ska ske snart och säkert. Solceller är en sådan teknik.
              Solceller fungerar. Vi vet att de kan fungera i mycket stor skala,
              så pass att de kan ge världen mer el än vad som efterfrågas, möjligen
              också drivmedel. Om solceller är vår framtid undrar jag varför
              det är värt någonting alls att uppskjuta den framtiden. Varför
              inte lägga pengarna på solceller direkt i stället? För fattigdomsbekämpning
              är koldioxidavskiljning irrelevant medan solceller är rätt teknik
              i dag, utan någon teknisk utveckling, för de 2 miljarder människor
              som saknar elnät.
            </seg>
            <seg n="54b0d1dd">
              För att koldioxidavskiljning ska vara ett meningsfullt alternativ
              måste det vara fråga om en oerhört stor skala. Varje år tillförs
              atmosfären 23 miljarder ton koldioxid från fossila bränslen. Naturligtvis
              är det ingen som hävdar att all koldioxid ska fångas in, men det
              är heller ingen mening med att utveckla tekniken om det bara till
              exempel skulle röra sig om 1 % av utsläppen.
            </seg>
            <seg n="39e438a5">
              Även kärnkraften bör avvecklas. Den är farlig och inte förnybar.
              Den hör inte hemma i ett modernt och ekologiskt samhälle. Genom
              en effektivare energianvändning och ett ökat nyttjande av vindkraft
              och biokraftvärme kan kärnkraften avvecklas samtidigt som nettoutsläppen
              av koldioxid minskas. Kärnkraften både bör och kan avvecklas i
              en snabbare takt än vad som sker i dag.
            </seg>
            <seg n="4f628b3b">
              En avveckling motiveras av att kärnkraften inte är en ekologiskt
              hållbar energikälla samtidigt som den har stora risker. Med kärnkraft
              finns risken för en stor utsläppsolycka med extremt allvarliga
              konsekvenser. Det produceras också avfall som är farligt i hundratusentals
              år. Ett starkt beroende av kärnkraften är också ett hot mot försörjningstryggheten.
              Kärnkraft är också ett hot mot internationell säkerhet genom att
              den är nära förknippad med kärnvapen.
            </seg>
            <seg n="06f25f89">
              Effekthöjningar medför ett ökat beroende av kärnkraft. De innebär
              till viss del även ökade utsläpp vid en eventuell olycka och att
              mer avfall produceras. Miljödomstolen fann att det förelåg hinder
              enligt miljöbalken att bifalla en ansökan om effekthöjning från
              Ringhals. Regeringen har tyvärr nyligen beslutat att verksamheten
              är tillåtlig enligt miljöbalken. Det är ett tydligt politiskt
              ställningstagande. Min uppfattning är att eftersom frågan om avfallets
              förvaring inte är löst bör det heller inte produceras avfall.
            </seg>
            <seg n="41a67b57">
              Säkerhetskraven för de svenska kärnkraftverken bör höjas. Sverige
              har haft oproportionerligt många allvarliga incidenter vid kärnkraftverken.
              Dessa incidenter pekar på brister. Höjningen av reaktoreffekten
              innebär att mer uran måste brytas och att mer radioaktivt avfall
              bildas. Skulle en olycka inträffa betyder effekthöjningarna också
              att det finns mer radioaktivitet som kan spridas och att tidsmarginalen
              från ett rörbrott till härdsmälta blir mindre. Det är därför bekymmersamt
              att kärnkraftsindustrin planerar att satsa stora belopp på upprustning
              och uppgradering av de kvarvarande reaktorerna. Om dessa planer
              går i lås kommer vi att ha mer kärnkraft i Sverige 2010 än när
              kärnkraften ansågs färdigutbyggd 1986.
            </seg>
            <seg n="3ece71a8">
              Om man höjer effekten i en reaktor betyder det att uranbränslet
              avger mer värme, vilket betyder att kylvattnet i reaktorn måste
              pumpas runt fortare. Det betyder mer slitage. Om temperaturskillnaderna
              ökar betyder det mer spänningar och sprickor. Höjd effekt betyder
              också mer strålning. Inne i reaktorn är det neutronstrålningen
              som är det stora bekymret, för den försämrar hållfastheten.
            </seg>
            <seg n="9ae2fc0c">
              Höjd effekt minskar säkerheten på åtminstone tio sätt, enligt
              ett pm från Kärnkraftinspektionen det finns på deras hemsida.
              Inspektionen anger också vissa principer för hur man ska kunna
              parera den minskade säkerheten. Men dessa principer följs inte
              i verkligheten.
            </seg>
            <seg n="7dc9feee">
              Ett av de ruskigaste olycksscenarierna inleds med att ett stort
              rör brister. Då kan inte härden kylas, utan snart spricker och
              smälter det starkt radioaktiva bränslet. Den situationen ska en
              svensk reaktor klara utan att det blir ett stort utsläpp, är det
              tänkt.
            </seg>
            <seg n="3b50a2cd">
              Först innesluts den skadade reaktorn genom att alla rör täpps
              igen av ventiler. Genom resteffekten från härden fortsätter vatten
              att koka, och trycket i inneslutningen ökar. För att inneslutningen
              inte så småningom ska sprängas av trycket finns ett sprängbleck.
              Det brister vid ett visst tryck, och då störtar den radioaktiva
              ångan ut i avsedd riktning, där det mesta av radioaktiviteten
              infångas i ett slags filter.
            </seg>
            <seg n="5c9b9143">
              Om trycket inte avlastas på det sättet brister inneslutningen
              och all radioaktivitet sprutar okontrollerat ut i omgivningen,
              tiotusentals miljarder becquerel. Avvägningen ligger alltså i
              att sprängblecket ska sprängas i så god tid att det inte finns
              någon risk att någon annan del av reaktorn sprängs före, men det
              ska inte heller ske för tidigt för radioaktiviteten är högst i
              början.
            </seg>
            <seg n="d4ed9477">
              Den här avvägningen har Ringhals redan löst. För att minska risken
              för ett mindre utsläpp har man satt in ett starkare sprängbleck.
              Det är en i sanning mycket kostnadseffektiv åtgärd. Den genomfördes
              redan sommaren 2005. Därmed minskar man risken för en liten katastrof
              genom att öka risken för den stora katastrofen. Det tycker Kärnkraftinspektionen
              är helt okej.
            </seg>
            <seg n="2e29d2dd">
              Jag tycker att likströmskabeln mellan Sverige och Finland inte
              ska byggas. Sverige ska inte subventionera finsk kärnkraft. Kabeln
              behövs inte för att uppfylla några svenska behov. Den är däremot
              av stor vikt för den planerade nya kärnkraftsreaktorn i Finland.
              Byggandet av kabeln kan ses som nära sammankopplat med byggandet
              av den finska reaktorn.
            </seg>
            <seg n="c64f1616">
              När den finska reaktorn drabbas av snabbstopp, vilket kanske
              kommer att inträffa någon gång per år, kommer det finska nätet
              att utsättas för mycket stora påfrestningar. Reservkraft kommer
              att behövas snabbt, och den ska tas från Sverige. När reaktorn
              å andra sidan är i drift kommer den att generera ett väldigt stort
              tillskott av el som inte alltid kommer att motsvaras av efterfrågan
              i Finland. Då ska Sverige via den planerade kabeln ta hand om
              överskottet.
            </seg>
            <seg n="e2274bb9">
              Om det ändå bestäms att kabeln ska byggas bör finansieringen
              omförhandlas. Då är det finska och inte svenska pengar som ska
              användas.
            </seg>
          </u>
          <note type="speaker" n="9a7dedb3">
            Anf. 160 NILS-GÖRAN HOLMQVIST (s):
          </note>
          <u who="nils-goran_holmqvist_3f0875" xml:id="i-979327fc19e929c5-0" n="52661e7c">
            <seg n="9e6f6824">
              Fru talman! Vi behandlar nu NU3 Utgiftsområde 21 Energi samt
              NU6 Leveranssäkra elnät .
            </seg>
            <seg n="54ebecdf">
              När det gäller den energipolitiska inriktningen vill utskottets
              majoritet inledningsvis framhålla att den syn utskottets majoritet
              har överensstämmer med det energipolitiska beslut riksdagen fattade
              våren 1997 och även våren 2002.
            </seg>
            <seg n="ea395df2">
              Dessa beslut grundar sig på en överenskommelse mellan oss socialdemokrater,
              centerpartister och vänsterpartister. Det utgör ramen för den
              svenska energipolitikens utformning och inriktning. I enlighet
              med vad som sägs i budgetpropositionen ligger riktlinjerna för
              energipolitiken fast.
            </seg>
            <seg n="27c689ba">
              Den svenska energipolitikens mål är, som anges i budgetpropositionen
              och som riksdagen beslutade om, att på kort och lång sikt trygga
              tillgången på el och annan energi med enligt omvärlden konkurrenskraftiga
              villkor. Energipolitiken ska styra villkoren för en effektiv och
              hållbar energianvändning.
            </seg>
            <seg n="19525236">
              En kostnadseffektiv svensk energiförsörjning med låg negativ
              inverkan på hälsa, miljö och klimat ska underlätta omställningen
              till ett ekologiskt uthålligt samhälle i enlighet med vad som
              har fastställts av riksdagen i 2002 års energipolitiska beslut.
              Det innebär att den svenska elförsörjningen ska tryggas genom
              ett energisystem som baseras på varaktiga, inhemska och förnybara
              energikällor samt en effektiv energianvändning.
            </seg>
            <seg n="34861c2e">
              Vi är tre partier som står bakom denna energipolitik. Man ska
              avskaffa all kärnkraft. Det ska göras på ett sådant sätt att basindustrins
              elförsörjning tryggas och till konkurrenskraftiga priser. Även
              detta är en långsiktig energipolitik.
            </seg>
            <seg n="58239b32">
              Vår energipolitik, som vi tre partier står bakom, är i dag åtta
              år. Jag vill framhålla att energipolitiken för de tre partierna
              i den så kallade alliansen är något som jag under mina åtta år
              som energitalesman aldrig har sett någonting av. Det är möjligtvis
              byggandet av ett nytt kärnkraftsverk, som Folkpartiet vill göra.
              I övrigt är det att man ska avveckla allt annat. Det gäller nätnyttomodellen,
              certifikatssystem och mycket annat.
            </seg>
            <seg n="a92eab01">
              Min fråga till de tre partierna är: Vad tänker ni göra? Hur kommer
              er energipolitik att se ut? Det är viktigt att ni någon gång talar
              om hur ni ska bedriva energipolitik och hur långsiktig den är.
              Ännu har jag inte sett att den har varit speciellt långsiktig.
            </seg>
            <seg n="cf32b370">
              Det sägs också i propositionen något som vi understrukit, nämligen
              att höjning av termisk effekt är viktig. Där har också regeringen
              avgjort ett ärende. Med det ser vi fram emot att övriga kärnkraftverk
              som står inför att göra detta även kommer att få ett sådant tillstånd
              så småningom.
            </seg>
            <seg n="cc1f9542">
              Till Anne-Marie Pålsson och även till Eva Flyborg vill jag säga
              följande. Ni talar om likströmskabeln och hävdar att vi har smugit
              in den. Vi har varit rätt övertygande och klara i vår proposition
              förra året att vi skulle bygga en likströmskabel. Det är för att
              vi ska få en bättre elförsörjning och cirkulation i det nordiska
              systemet. Det handlar inte om att det är finländsk kärnkraft som
              ska komma till Sverige.
            </seg>
            <seg n="d5c447c4">
              Vi har för närvarande dåligt med reservkraft. Enligt Svenska
              kraftnät har vi rätt stor marginal innan vi når taket. Enligt
              Svenska kraftnät är det för närvarande 4 400 megawatt i systemet
              om vi har den kalla dag som många säger att vi kommer att få.
              Då har vi ordentligt med kraft i vårt system.
            </seg>
            <seg n="cba58bfb">
              I övrigt har vi i årets budgetproposition också tagit fram mer
              pengar för energiforskning. Det har vi yrkat på många gångar.
              Nu har vi fått ordentligt. Vi ska se till att vi satsar på forskning
              och utveckling och demonstrationsinsatser på energiområdet.
            </seg>
            <seg n="5a23bd71">
              Vidare får anslaget också användas för att bidra till att främja
              utveckling av teknik som baseras på förnybara energislag. Det
              handlar om effektivare energianvändning och industriella processer
              i försöks- och fullskaleanläggningar.
            </seg>
            <seg n="17161643">
              Regeringen har också överlämnat en proposition om konvertering
              av direktverkande elvärme och oljeuppvärmning i bostäder. Den
              propositionen kommer vi att ha en debatt om den 16 december. Vi
              har justerat betänkandet i dag på morgonen i vårt utskott. Jag
              ska inte beröra den så mycket mer.
            </seg>
            <seg n="4bfe07b8">
              Jag tänker nu gå över till att säga någonting om leveranssäkra
              elnät. Den proposition och det förslag som finns i propositionen
              kom till med anledning av stormen Gudrun våren 2005. Den orsakade
              stora störningar och elavbrott som drabbade ett stort antal elanvändare,
              privata som företagskunder.
            </seg>
            <seg n="031440f6">
              Regeringen föreslår att i ellagen inrättas ett funktionskrav.
              Det innebär att oplanerade avbrott i elöverföring inte får överstiga
              24 timmar. Detta krav ska gälla från den 1 januari 2011. Det finns
              även ett förslag för avbrottsersättningens storlek samt en modell
              för detta. Denna avbrottsersättning ska gälla från och med den
              1 januari 2006.
            </seg>
            <seg n="94c245d4">
              Nätägare kan begära jämkning om man inte hinner anpassa sin verksamhet
              till funktionskravet. Skulle man drabbas av oskäligt hårda krav
              på avbrottsersättning bör detta också i vissa fall kunna jämkas.
            </seg>
            <seg n="ed3b5109">
              I propositionen föreslår regeringen att hänsyn ska tas till de
              ekonomiska förhållandena hos den ersättningsskyldiga nätägaren.
              Där har utskottsmajoriteten kompletterat med att även ersättning
              också kan jämkas efter vad som är skäligt om arbete med att få
              i gång överföring av el har påtvingats en försening för att inte
              utsätta arbetstagarna för betydande risker.
            </seg>
            <seg n="99f34e5e">
              Med detta tillägg har utskottsmajoriteten ställt sig bakom regeringens
              förslag i alla stycken. Jag vill understryka att arbetsmiljölagen
              tar över. Säger arbetsmiljölagen att man inte kan gå ut på grund
              av att det är storm och risk för att medarbetarna skadas ska självklart
              inte nätägaren tvinga ut arbetstagaren. Det är viktigt att man
              gör det vid tillfällen då det är ljust ute och inte då det är
              mörkt. Det är ofta under den mörka årstiden som det blir besvärligt.
            </seg>
          </u>
          <note n="1d8bf4c2">
            Fru talman! Med detta vill jag yrka bifall till utskottets förslag
            i betänkande NU3 samt avslag på samtliga reservationer. Jag yrkar
            också bifall till utskottets förslag i betänkande NU6 och avslag
            på samtliga reservationer.
          </note>
          <note type="speaker" n="9e6ece9c">
            Anf. 161 LENNART BEIJER (v):
          </note>
          <u who="lennart_beijer_79902a" xml:id="i-b7762095fc8010d0-0" n="ee5b5cb0">
            <seg n="8ea2caf8">
              Fru talman! Energiuppgörelsen från 1997 och 2002 mellan Centern,
              Vänstern och Socialdemokraterna är lite av ett styrkebälte i svensk
              politik. Detta har pågått länge. Trots hårda duster och hård kritik
              har den här alliansen lyckats hålla samman och föra frågorna framåt.
            </seg>
            <seg n="d1d77e0e">
              Med detta som grund har energiomställningen fortskridit för att
              minska och fasa ut kol, olja och uran från det svenska energisystemet.
              Vi använder i dag få men mycket viktiga styrmedel. Det geniala
              certifikatsystemet gynnar framväxten av ny, miljövänlig och inhemsk
              el- och värmeproduktion. Biomassebaserad kraftvärme både i kommuner
              och i industri har en mycket god utveckling. Vi kan nu förhoppningsvis
              se fram emot motsvarande utveckling vad gäller vindkraften.
            </seg>
            <seg n="22289933">
              Det är märkligt att tre borgerliga partier så totalt nonchalerar
              och saknar intresse för att få fram alternativ till olja, kol
              och uran.
            </seg>
            <seg n="929f9c52">
              Från den 1 januari i år har vi ett nytt system handelssystemet
              med utsläppsrätter. Det har förändrat situationen på ett genomgripande
              sätt. Vi har fått ett europeiskt tak för hur mycket koldioxid
              som får släppas ut i Europa. En ökning någonstans i Europa måste
              motsvaras av en minskning någon annanstans. När borgerliga partier
              säger att koldioxidutsläppen ökar när vi stänger exempelvis Barsebäck
              2 så har de fel. Det är inte korrekt. Det vore bra om vi blev
              överens om detta. Handelssystemet är nämligen svårt nog ändå.
            </seg>
            <seg n="f39c5027">
              Handelssystemet höjer elpriset; det är riktigt. Det gäller hela
              Europa. Frågan är hur vi ska handskas med detta. Handelssystemet
              gynnar effektiva industrier och anläggningar framför dem som inte
              kan vara lika effektiva. För svensk och europeisk industri är
              det helt nödvändigt att USA och andra industriländer kommer med
              i systemet.
            </seg>
            <seg n="7869aae4">
              Fru talman! Vi har diskuterat energifrågor här nu i alla fall
              ett par gånger om året i åtminstone tio år, och med ungefär samma
              debattörer. Det är jättetrevligt! Men det finns risk ibland för
              att vi låter våra gamla argument hänga kvar, och inte förändrar
              dem i takt med att omvärlden förändras. Jag tänker på ett par
              punkter.
            </seg>
            <seg n="881c1942">
              Jag läser nu ur reservation 1: Om industrin inte har en god tillgång
              till el till rimliga priser tvingas företagen att förlägga sina
              tunga investeringar utomlands och flytta ut befintlig verksamhet.
            </seg>
            <seg n="be10f111">
              Man kan tänka efter lite grann. Kvarnsveden miljardinvesterar
              och Södra Skogsägarna miljardinvesterar. Vi hörde i morse att
              SCA investerar stort i sina anläggningar. Vart skulle de annars
              flytta? Faktum är att elpriset på den nordiska elmarknaden ligger
              i snitt ca 10 öre lägre än ute i Europa.
            </seg>
            <seg n="69926fc1">
              Jag läser ytterligare ur reservationen: Vidare menar vi att regeringen
              borde vidta erforderliga åtgärder för att se till att elbrist
              inte uppstår.
            </seg>
            <seg n="e92220dd">
              Det låter ju jättebra och starkt. För det första, fru talman,
              har regeringen just vidtagit de åtgärderna. För det andra frågar
              man sig: Godkänner de tre borgerliga partierna den avreglerade
              elmarknaden? Anser ni att nuvarande elmarknad inte klarar elförsörjningen
              till rimliga priser? Och vad är enligt ert förmenande ett rimligt
              elpris med tanke på att priset i Sverige är åtminstone 10 öre
              lägre än ute i Europa?
            </seg>
            <seg n="b293c10d">
              Jag har dessutom en specialfråga till Anne-Marie Pålsson: Anser
              Moderaterna i likhet med Eva Flyborgs folkparti att man ska återstarta
              Barsebäck 1 och Barsebäck 2?
            </seg>
            <seg n="37ab656e">
              Det är hög tid att de borgerliga partierna och även vi, ifall
              det finns anledning, tar bort en del gamla skrivningar som inte
              stämmer ur våra motioner och reservationer. Världen har nämligen
              förändrats.
            </seg>
            <seg n="f2a28311">
              Det marknadsinriktade handelssystemet leder emellertid till ökade
              elpriser. Det har vi sett även i Sverige fastän vi har fossilfri
              kraftproduktion. Därför är det viktigt att framför allt USA kommer
              med i systemet. Elprisutvecklingen i England och Tyskland är just
              nu intressant och oroande. Kraftigt höjda gaspriser påverkar elpriserna
              uppåt så högt att produktionen blir olönsam. Industrin i England
              och Tyskland står alltså och väger när det gäller om man ska stänga
              av och vänta på lägre elpriser. Det här visar att energiomställningen
              är viktig och att vi i Sverige har tagit riktiga steg.
            </seg>
            <seg n="d3627aea">
              Fru talman! Omställningen av det svenska energisystemet till
              ett mer robust, effektivt och miljövänligt system påverkar hela
              samhället. Jag håller helt med Håkan Larsson i hans beskrivning
              av de alternativa energislagens framväxt och hur positivt det
              ser ut i dag om man bara går tillbaka tio år och jämför. Förslagen
              om att minska el- och oljeuppvärmningen av bostäder sätter ytterligare
              fart på kreativiteten på landsbygden, framför allt.
            </seg>
            <seg n="a83ec38b">
              För en gångs skull är det den hårt drabbade landsbygden som sitter
              med trumf på hand. Den svenska skogen och åkermarken blir alltmer
              intressant när det gäller ny energi, biodrivmedel med mera. Det
              kommer att skapas väldigt många nya jobb på rätt ställe, kan man
              säga. Det är en vinstlott för landsbygden.
            </seg>
            <seg n="f9a8ec43">
              Fru talman! I betänkandet Leveranssäkra elnät föreslår utskottet
              mycket långtgående nya regler för nätbolagen. Det gäller funktionskravet,
              som tvingar nätbolagen att genomföra stora investeringar för att
              få säkrare nät. Redan från den 1 januari 2006 får nätbolagen dessutom
              en skyldighet att efter tolv timmars elavbrott betala ersättning
              till drabbade kunder. Det är ett mycket tufft krav; det erkänns.
              Men det är nödvändigt för att höja leveranssäkerheten. Det måste
              också ske snabbt så snabbt som möjligt.
            </seg>
            <seg n="6e4b2da6">
              Vi vet att de nya hårda kraven på nätbolagen kan bli ett verkligt
              problem, särskilt för mindre nätbolag. Det ställer också krav
              på fungerande arbetarskydd och efterlevnad av arbetsmiljölagen.
              De hårda ersättningsreglerna kan nämligen bli ett bekymmer för
              montörer och elektriker som kan frestas ta risker för att minska
              kostnaderna för företaget. Det är helt naturligt.
            </seg>
            <seg n="d680e426">
              Därför har vi skrivit in den ytterligare möjligheten till jämkning
              i sådana situationer. Anne-Marie Pålsson ska veta att detta inte
              gäller dag efter dag, utan det handlar om en timme. Det handlar
              om den mörka tiden på dygnet. Det är naturligtvis viktigt både
              för det lilla nätbolaget och för arbetstagarna att ha det här
              i ryggen.
            </seg>
          </u>
          <note n="056f5513">
            Med detta, fru talman, yrkar jag bifall till utskottets förslag
            i NU3 och NU6.
          </note>
          <note type="speaker" n="5ac39727">
            Anf. 162 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-97b5385aba621db9-1" n="f11fc4d4">
            <seg n="ff49797f">
              Fru talman! Jag fick en konkret fråga, och den måste jag besvara.
              Är Moderaterna för en återstart av Barsebäck? Jag trodde att det
              framgick av mitt anförande här att jag är en stor vän av en rättsligt
              säker struktur i det här landet. Lagar och regler ska vara på
              ett sådant sätt att det inte finns ett godtycke. Man ska veta
              vad som gäller, och det ska råda rättssäkerhet. Det är ett av
              skälen till att jag mycket starkt ogillar de skrivningar om jämkning
              som finns i utskottets skrivning i betänkandet om leveranssäkra
              elnät.
            </seg>
            <seg n="372b4dd5">
              När det gäller Barsebäck har två parter ingått ett avtal. Staten
              har förhandlat med ägaren av Barsebäck om ersättning för att Barsebäck
              2 ska stängas. Uppenbarligen är båda parterna missnöjda, eller
              alternativt är båda parterna nöjda eftersom man har undertecknat
              avtalet. Det finns en princip i lagen som lyder pacta sunt servanda
              avtal ska hållas. Vem är då jag i Sveriges riksdag att i någon
              mening uppmana till kontraktsbrott? Man har tecknat ett avtal.
              Låt avtalet ligga!
            </seg>
          </u>
          <note type="speaker" n="c22d9691">
            Anf. 163 LENNART BEIJER (v) replik:
          </note>
          <u who="lennart_beijer_79902a" xml:id="i-b7762095fc8010d0-1" n="ee5b5cb0">
            <seg n="829f0c54">
              Fru talman! Man kan säga mycket om Anne-Marie Pålsson och framför
              allt om det moderata partiet, men jag tycker att det hedrar att
              de ändå står upp för vissa principer. Det gör att man inte behöver
              vara så orolig för återstartsargumentet från Folkpartiet, för
              det väger väl inte särskilt tungt.
            </seg>
            <seg n="840c156e">
              Jag kan passa på att ställa ett par frågor till Anne-Marie Pålsson.
            </seg>
            <seg n="d0373b83">
              För det första: Vad anser Anne-Marie Pålsson är ett rimligt elpris
              i Sverige i dag?
            </seg>
            <seg n="ec650928">
              För det andra: Håller du med om att det nya handelssystemet innebär
              att man inte längre kan säga att koldioxidutsläppen ökar om man
              stänger exempelvis Barsebäck?
            </seg>
          </u>
          <note type="speaker" n="88e21cd4">
            Anf. 164 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-43eda526eeebf1e5-0" n="f11fc4d4" next="i-5e883adefea876e0-0">
            <seg n="593abc56">
              Fru talman! Jag tackar för frågorna. Jag har ju inte varit med
              här i kammaren i tio år och diskuterat energifrågor, så jag förstår
              att Lennart Beijer är särskilt intresserad av att höra min syn
              på saken.
            </seg>
            <seg n="1b9c7509">
              När det gäller handelssystemet får jag erkänna att du har fullständigt
              rätt i din uppfattning att handelssystemet bara innebär att man
              i princip flyttar utsläppen från en källa till en annan. De ökar
              inte och de minskar inte av att man handlar med dessa utsläppsrätter.
              Det är fullständigt korrekt.
            </seg>
            <seg n="40b5cf38">
              Den andra frågan, fru talman, måste jag erkänna att jag glömde.
            </seg>
          </u>
          <note n="013ace49">
            (LENNART BEIJER (v): Rimligt elpris.)
          </note>
          <u who="anne-marie_palsson_115419" xml:id="i-5e883adefea876e0-0" n="f11fc4d4" prev="i-43eda526eeebf1e5-0">
            <seg n="6f8d102b">
              Jag kan svara på många frågor, men den frågan kan jag inte svara
              på. Priset på el bestäms helt enkelt av en kombination, som vi
              ekonomer säger, av utbud och efterfrågan, och utbudet bestäms
              i sin tur av kostnaden för att producera något. Det är klart att
              om man successivt väljer allt dyrbarare sätt att producera el
              kommer också priset att bli allt högre, givet då att inte folk
              får för sig att de inte behöver någon el längre och slutar att
              köpa el, för då kan priset falla. Men det finns inget rätt pris
              och inget fel pris. Det får marknaden bestämma.
            </seg>
          </u>
          <note type="speaker" n="278a348d">
            Anf. 165 LENNART BEIJER (v) replik:
          </note>
          <u who="lennart_beijer_79902a" xml:id="i-b7762095fc8010d0-2" n="ee5b5cb0">
            <seg n="ad4f2f41">
              Fru talman! Jag tycker att det var två rätt från Anne-Marie Pålsson.
              Det är helt riktigt att utbud och efterfrågan styr priset.
            </seg>
            <seg n="65786316">
              Vi har åtminstone fram till nu haft ett elpris som har legat
              på en sådan nivå att det inte har varit intressant att göra nyinvesteringar.
              Vi närmar oss nivån där nyinvesteringar blir intressanta.
            </seg>
            <seg n="7d198cb9">
              Att jag ställde frågorna var för att om man läser reservationerna
              kan man ibland tro att inte ens Moderaterna har förstått detta
              med utbud och efterfrågan. Men nu klarnar det ju helt och hållet
              i den här frågan, och jag hoppas att nästa år få se lite annorlunda
              skrivningar i de olika reservationerna.
            </seg>
          </u>
          <note type="speaker" n="1598a6eb">
            Anf. 166 Samhällsbyggnadsminister MONA SAHLIN (s):
          </note>
          <u who="mona_sahlin_minister_2004" xml:id="i-3f0894b422e114a8-2" n="7c05a3a9">
            <seg n="002c14ec">
              Fru talman! Sverige, precis som alla andra länder i världen,
              behöver energi för att överleva som välfärdssamhälle men också
              för att utvecklas som samhälle. Det är också sant att på sikt
              behöver vi förnybar energi så att vi kan basera hela vår energiförsörjning
              på den. Det är det långsiktiga målet.
            </seg>
            <seg n="4c8198f5">
              Därför handlar energidebatten om att fasa ut miljöfarlig energiproduktion.
              Det handlar om att stimulera framväxten av förnybara energikällor.
              Och det handlar inte minst om att effektivisera användningen av
              energi.
            </seg>
            <seg n="dcc56b11">
              Som har nämnts här tidigare har Socialdemokraterna, Centerpartiet
              och Vänsterpartiet ett långvarigt samarbete på detta område där
              alla dessa tre delar finns med, och de kommer att behövas under
              många år framöver.
            </seg>
            <seg n="cf1b1e74">
              En av dessa delar som har nämnts av många här i dag, som vanligt
              höll jag på att säga, är kärnkraften. Kärnkraften ska på ett kontrollerat
              och ansvarsfullt sätt fasas ut. Uran är, vilket inte alltid kommer
              fram i debatten, precis som kol och olja ett ändligt bränsle och
              inte en långsiktig lösning för energiförsörjningen. Därför handlar
              det om att fasa ut reaktorerna i den takt som vi har ny och miljövänlig
              energi och effektiviseringar för att ersätta den energiproduktion
              som kärnkraften står för. Den blocköverskridande överenskommelsen
              som Lennart Beijer uttryckte så väl borgar också för den enda
              stabila energipolitik som den här kammaren har att erbjuda med
              tydliga och långsiktiga spelregler.
            </seg>
            <seg n="bb2345e7">
              Det är också oerhört viktigt, som Håkan Larsson sade, att de
              alternativa förnybara energikällor som vi diskuterar, som vind,
              vatten, sol, bioenergi, som ibland beskrivs som om de vore flumfrågor
              som möjligtvis någon gång i framtiden eventuellt kommer att kunna
              spela någon roll, är här. De är här i hög grad. De är tekniskt
              avancerade. Det är energikällor med stigande möjligheter, med
              växande marknadsandelar som ger jobb och tillväxt.
            </seg>
            <seg n="ca77b753">
              Miljötekniken i industrin är i dag Sveriges åttonde största exportdel.
              Den är oerhört viktig redan i dag och på världsmarknaden stigande,
              så för den som verkligen vill vara teknisk, innovativ och i förbund
              med framtiden gäller de alternativa förnybara energikällorna som
              med stigande möjligheter nu tar sig in på område efter område
              och i land efter land.
            </seg>
            <seg n="0a195b5f">
              Till detta har vi ett antal områden för att stimulera detta.
              Systemet med de gröna certifikaten är ett sådant som ju handlar
              om att stimulera just förnybar elproduktion, som vindkraft, bioeldad
              kraftvärme, solenergi, vattenkraft.
            </seg>
            <seg n="0238ee66">
              Användningen av el från de förnybara energikällorna ska öka med
              15 terawattimmar fram till år 2016. Det är fullständigt fascinerande
              att läsa den redan citerade reservation nr 1, där Folkpartiet,
              Moderaterna och Kristdemokraterna skriver: Det finns inga godtagbara
              skäl till att behålla stora subventionssystem för produktion av
              viss el, varken i form av traditionella stöd via budgeten eller
              genom tvingande subventioner i form av elcertifikat.
            </seg>
            <seg n="39bb162a">
              Viss el? Det kanske är som Anne-Marie Pålsson brukar uttrycka
              det, att man ser el som vilken vara som helst. Eller handlar energipolitik
              och miljöpolitik om att det är skillnad på hur elen produceras
              och var den kommer ifrån? Det är i alla fall det som är grunden
              för den energipolitik som jag vill stå för här i dag, och som
              jag är övertygad om behövs oerhört mycket på lång sikt.
            </seg>
            <seg n="b4e84385">
              För att hitta nya energikällor eller utveckla de gamla behöver
              vi också forskningen. Vi behöver utveckla de idéer som finns,
              och vi behöver få fram nya idéer.
            </seg>
            <seg n="65d34ef2">
              I budgeten föreslås också, som har nämnts här, att energiforskningen
              ska öka. Här läser jag med ännu mer stigande förvåning ur den
              numera berömda reservation nr 1 som säger att energiforskningen
              borde dras ned: Det sagda innebär bland annat att och det är nu
              det blir intressant ideologiskt motiverade projekt bör nedprioriteras.
            </seg>
            <seg n="761e6221">
              Det vore väldigt intressant att höra vad det är för ideologiskt
              motiverade projekt som i dag ingår i energiforskningen och som
              inte borde finnas där i framtiden.
            </seg>
            <seg n="ec915587">
              Det är också sant att ett hållbart energisystem inte kan baseras
              på fossila bränslen eller olja. Det finns många skäl till detta.
              En del har nämnts redan. Ett skäl är de allvarliga konsekvenserna
              för klimatet som utsläppen av växthusgaserna för med sig liksom
              de höga priserna på olja. Minns att på tio år har oljepriset gått
              upp med 300 %! Också det faktum att oljan en dag kommer att ta
              slut gör att de fossila bränslena inte är ett långsiktigt inslag.
              Beroendet av oljeproducerande länder utgör också en säkerhetspolitisk
              risk som absolut kan nämnas också i detta sammanhang. I stället
              skulle ett fossilbränslefritt Sverige kunna vara en ännu starkare
              och konkurrenskraftigare industrination förbunden med framtiden.
            </seg>
            <seg n="9c1079e3">
              Till stöd för detta finns bland annat de konverteringsstöd som
              kommer att diskuteras längre fram här i kammaren. Också frågeställningarna
              om energieffektivisering tror jag kommer att spela en allt större
              roll i den energipolitiska debatten, för det handlar också om
              en solidarisk syn på jordens resurser, att den rika delen av världen
              inte kan producera och konsumera på samma sätt som vi gör i dag.
              Vi måste hushålla mer effektivt med energin. Här har vi stora
              möjligheter att effektivisera redan befintlig energi, till exempel
              vattenkraftsanläggningarna. Det handlar om att effektivare använda
              energi i bostäder och byggnader. Vi kommer att lämna ett förslag
              till riksdagen i vår om en nationell strategi, för vi använder
              40 % av vår energi i Sverige till bostäder och byggnader. Här
              finns stora möjligheter.
            </seg>
            <seg n="fdea99ce">
              Men det handlar också om industrin, där vi har ett energieffektiviseringsprogram
              som det är stor efterfrågan från stora industrier på att vara
              med på och där det också finns väldiga möjligheter. Trots att
              vi har en industri som på många sätt har varit oerhört duktig
              på att effektivisera sin användning går det att komma mycket längre.
            </seg>
            <seg n="bbe075d8">
              Men energipolitiken är också konsumentpolitik, ett område som
              inte lika ofta har varit debatterat. Stormen Gudrun, som har nämnts
              här, drabbade Sverige mycket hårt, och framför allt delar av Sverige.
              Under början av januari detta år var det ungefär 450 000 hushåll
              som drabbades av elavbrott. Många var långvariga. Vecka lades
              till vecka utan ljus, utan värme, utan de bekvämligheter som ett
              liv i dag förutsätter. Många har varit utsatta för det här, inte
              bara under Gudrun utan under i stort sett varje vinter sedan många
              år tillbaka. Inte minst elupprorets arbete har visat betydelsen
              av elen i glest befolkade delar av vårt land, för småföretag men
              också för hushåll. Propositionen Leveranssäkra nät handlar ju
              om detta, som redan har beskrivits i debatten, om säkrare eltillförsel,
              om högre avbrottsersättningar och om tydliga krav på att elnäten
              ska vara av högre kvalitet så att människor, precis som har sagts
              här tidigare, faktiskt får det de har betalt för, nämligen el,
              lagstadgade ersättningar och så vidare. Elkunderna ska äntligen
              få vad de har betalat för i alla år: trygg el. Dessutom vill vi
              ytterligare stärka elkundens ställning med ett konsumentpolitiskt
              program där en del just är leveranssäker el och skälig ersättning
              när den fallerar.
            </seg>
            <seg n="273a829e">
              Vi har nyligen också tillsatt två utredningar som ska titta på
              hur konkurrensen på elmarknaden ser ut, om den fungerar fullt
              ut, och också komma med förslag till åtgärder på detta område.
              Kammaren har redan beslutat om ett antal förslag som handlar om
              konsumentens ställning, gemensamma regler för den inre marknaden,
              bättre räkningsinformation, krav på åtskillnad mellan nät och
              näthandel och gränsen för timvis mätning som sänks, vilket gör
              att ungefär 70 000 kunder ytterligare får tillgång till timmätare.
            </seg>
            <seg n="d5af31b7">
              Vi går vidare nu och kommer att presentera ytterligare åtgärder
              i en kommande proposition för att stärka elkundens och energikonsumentens
              ställning ännu mer. Det handlar om leverantörsbyten, avläsning,
              hur snabbt man kan byta bolag, hårdare krav på elhandlare och
              bättre kontroll. För det är inte alltid lätt att vara elkund i
              dag, och det måste det bli.
            </seg>
            <seg n="6fe0f0fa">
              Moderaterna, Folkpartiet och Kristdemokraterna säger i dag att
              det är väl en del bra förslag i det här, men det går alldeles
              för snabbt. Vi måste faktiskt få lite längre tid för att kunna
              säkra näten ute. Jag tycker att det är rätt häpnadsväckande som
              om det här är en ny frågeställning, som om alla står som stora
              frågetecken och säger: Hoppsan, vad har hänt nu?.
            </seg>
            <seg n="11120f75">
              Apropå den diskussion som förs i dag vill jag säga att här har
              vi haft en kris. Vi har dragit slutsatser. Vi har försökt agera
              snabbt. Vi har ändrat i hanteringen. Vi har lärt av misstagen.
              Vi agerar. Då säger de här tre partierna: Det går för fort. Jag
              tycker nog att det är statens uppgift att stå på kundernas sida,
              och de har väntat länge nog. Det är dags för driftssäker el, för
              el är inte vilken vara som helst. El är en samhällsfunktion. Det
              är det som den här lagstiftningen handlar om.
            </seg>
            <seg n="a6dbe065">
              Det förs också en diskussion om arbetarskyddet. Att kunderna
              ska ha rätt till ersättning redan efter tolv timmars strömavbrott
              handlar inte om att vi ska riskera att montörer skickas ut i storm
              och bland fallfärdiga träd och äventyra liv och lem. Det här är
              ju inte bara en teoretisk diskussion. Det var många som fick sätta
              livet till i samband med stormen. Därför delar jag självfallet
              utskottets bedömning, som man har fört in nu när det handlar om
              arbetarskyddet och dess betydelse i lagen. Jag tycker att det
              är fullständigt häpnadsväckande att höra Anne-Marie Pålsson diskutera
              detta och säga att nu ska facket få större makt, facket ska sitta
              där bara för att de tycker det är allmänt kul att fördröja att
              kunderna ska få sin ström. Det är faktiskt arbetarskydd det handlar
              om. Jag tycker att det är ett fullständigt rimligt och helt berättigat
              krav.
            </seg>
            <seg n="d06fd49a">
              Jag tänker också på diskussionen som har förts från en del branschorganisationer,
              där man lite, tycker jag, skjutsar de små bolagen framför sig.
              Man säger att det här är väl ett bra förslag, men de små bolagen
              klarar inte detta. Det är de kunderna som kommer att få problem.
              Det tror jag inte alls på, framför allt inte med de förslag till
              jämkningsregler som finns i propositionen och som det finns en
              majoritet som kan ställa sig bakom. Dessutom har jag, och många
              i kammaren tror jag, en vetskap om att de små bolagen ofta är
              bra, väldigt bra. De har investerat väldigt bra. De har mindre
              avbrott. Inte minst har de, som det visade sig i en förtroendemätning
              bara för några dagar sedan, mycket nöjdare kunder.
            </seg>
            <seg n="bddc6ad1">
              Så låt oss inte göra denna debatt till något annat än att kunder
              i små eller stora bolag ska få det de har betalat för: el. Det
              är det som branschen nu inte bara har några veckor på sig för,
              utan förhoppningsvis har de ägnat rätt mycket tid under det år
              vi har bakom oss sedan Gudrun åt att bygga upp starkare och elsäkra
              nät som i fortsättningen ska kunna garantera kunderna den viktiga
              samhällsfunktion som elen är.
            </seg>
          </u>
          <note type="speaker" n="1af763b8">
            Anf. 167 EVA FLYBORG (fp) replik:
          </note>
          <u who="eva_flyborg_98fa85" xml:id="i-54893577b7e87ff7-1" n="afe5e9cc">
            <seg n="15413863">
              Fru talman! Det är skillnad på hur man producerar el. Det är
              ju själva den springande punkten. Det är där den viktiga klimatfrågan
              och frågan om koldioxidutsläppen kommer in. Där är kärnkraften
              oslagbar, och det är därför vi kallar vårt energiprogram för Ren
              el .
            </seg>
            <seg n="521a66bd">
              Vi i Folkpartiet, och även flera oppositionspartier, har i många
              år krävt bättre ersättningsnivåer till elkonsumenterna. Det är
              bra att det äntligen händer någonting nu. Jag tycker dock också
              att när man fattar beslut om en ny situation, en ny ersättningssituation
              som bolagen faktiskt måste rätta sig efter, måste man väl ändå
              kunna ha mer än tre veckor mellan det att vi fattar beslut här
              i riksdagen och att bolagen har att rätta sig efter det. Även
              Lagrådet instämmer ju i detta och tycker att det är alldeles för
              kort tid emellan. En tidsfrist på sex månader tycker jag hade
              varit lämpligt när man inför den nya lagen.
            </seg>
            <seg n="5088b1d4">
              Problemet är inte heller det här med arbetslagstiftningen och
              om den ska gälla eller inte. Ingen av oss här i kammaren i dag
              har, såvitt jag har hört, sagt att den inte ska gälla, tvärtom.
              Jag sade också tydligt och klart att den självklart gäller i alla
              lägen. Det är en av de saker som vi från Folkpartiets sida kräver
              att regeringen ska följa upp noga nu när vi implementerar det
              nya lagförslaget. Problemet är ju att bolagen ska ha rätt att
              jämka efter detta. Det är då den här idén faller, egentligen.
            </seg>
            <seg n="8c1f50dd">
              Min fråga till samhällsbyggnadsministern är om hon är nöjd med
              det här tillägget. Kommer lagförslaget att vara lika konsumenttillvänt
              som innan ändringen? Och anser Mona Sahlin att det här lagförslaget
              skapar jämställda parter när vanliga elkonsumenter som inte har
              någon el i sin stuga måste gå till domstol om de inte är nöjda
              med den försämrade ersättning som företaget ensidigt beslutar
              om?
            </seg>
          </u>
          <note type="speaker" n="dcde60dc">
            Anf. 168 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-3" n="7c05a3a9">
            <seg n="5ccc35d1">
              Fru talman! Eva Flyborg och jag har ju diskuterat kärnkraften
              ett antal gånger. Vi kommer säkert att göra det i många år till
              med mig som energiminister och Eva Flyborg som ensam ropande röst
              i öknen om att kärnkraften är den enda miljövänliga energikällan.
              Jag vet inte om jag ska sucka eller om jag ska ta frågeställningen
              på allvar. Det finns ju absolut ingen majoritet här i kammaren
              vare sig nu eller, uppenbarligen, efter valet för detta med att
              bygga ut kärnkraften eller ladda om de reaktorer som vi nu har
              stängt efter att först ha garanterat annan elproduktion och effektiviseringar.
              Den frågeställningen tycker jag visar att man är hopplöst fast
              i det förgångna. Framtiden ligger i den förnybara energin, och
              det är inte uran, det är inte olja och det är inte kol.
            </seg>
            <seg n="5d5bdb07">
              När det handlar om den långa tidsfristen som Eva Flyborg säger
              att företagen behöver minst ett halvår tycker inte jag att kunderna
              behöver acceptera en längre tidsfrist än de redan har haft. Jag
              ser inte heller någon motsättning, vilket jag tycker är en viktig
              princip, mellan å ena sidan kundernas berättigade krav på att
              få sin el, att få den åtgärdad och att få ersättning om den uteblir
              och å andra sidan arbetarnas de som ska gå ut i skogen berättigade
              krav. Jag ser inte heller någon motsättning i att utskottet nu
              betonar arbetarskyddslagens regler och att man också ska ta hänsyn
              till detta när man gör jämkningen.
            </seg>
            <seg n="76ee5c02">
              Jag är övertygad om att precis som vi såg under vårens röjningar
              i skogen så består detta fack av mycket hängivna människor som
              vill göra allt de kan för att skynda på röjningen så att elen
              kommer tillbaka. Men det är viktigt att betona att detta krav
              också måste gälla i denna lagstiftning.
            </seg>
            <seg n="d7f41180">
              Eva Flyborg frågade om jag ställer mig bakom detta. Ja, jag tycker
              att det är klokt.
            </seg>
          </u>
          <note type="speaker" n="b7c4c8d5">
            Anf. 169 EVA FLYBORG (fp) replik:
          </note>
          <u who="eva_flyborg_98fa85" xml:id="i-54893577b7e87ff7-2" n="afe5e9cc">
            <seg n="eff567ec">
              Fru talman! Jag ska bara påpeka för den nuvarande energiministern
              det blir byte snart att vi aldrig har sagt någonting om att facken
              får för stor makt eller liknande. Vi har påpekat att man skjuter
              initiativet och kraften till företagens fördel och till konsumenternas
              nackdel och att det är dumt. Det är inte så att vi inte ska respektera
              arbetsmiljölagstiftning och annan lagstiftning. Den är mycket
              viktig. Det har jag påpekat flera gånger, även här i talarstolen
              i dag. Problemet är att detta ska vara skäl för jämkning. Det
              är egentligen då som hela poängen med lagförslaget faller.
            </seg>
            <seg n="1b0ce497">
              Mona Sahlin säger här att jag är den ensamma rösten i öknen.
              Jag är nog inte ensam, Mona Sahlin. Ungefär 80 % av svenska folket
              står bakom att man antingen behåller kärnkraften som den är i
              dag eller att man till och med bygger ut den. Det är snarare Mona
              Sahlin som är nästan någon form av en sektledare som har en liten
              klick av den svenska befolkningen bakom sig. Men det ska snart
              bli ändring.
            </seg>
            <seg n="80bbabc4">
              Jag har en annan fråga. Anser Mona Sahlin att det är bra att
              bygga ut den svenska vattenkraften ytterligare? Det är ju andemeningen
              i regeringens energipolitik framöver? Och var ska den nya stora
              utbyggnaden av älvar ske? Det vore fint med ett besked från Mona
              Sahlin i dag.
            </seg>
            <seg n="1c42a0f4">
              Jag vet att Mona Sahlin i tidigare debatter, och även här i kammaren
              i dag, har talat om en global solidaritet. Men är det då rimligt
              att Sverige tar mer av de totala koldioxidutsläppen i anspråk?
              Är det global solidaritet att vi som har avancerad teknik ockuperar
              u-ländernas kvot av koldioxidalstrande energislag? Har inte vi
              ett ansvar för u-ländernas rätt till sin välfärdsresa, precis
              som vi en gång?
            </seg>
          </u>
          <note type="speaker" n="8ac5dfaa">
            Anf. 170 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-4" n="7c05a3a9">
            <seg n="57e45d9a">
              Fru talman! Jag tror att jag avstår från att kommentera det som
              Eva Flyborg sade om sektledare.
            </seg>
            <seg n="44ad52c0">
              Vi bygger vårt agerande på tre partier, en majoritet i kammaren,
              ett samarbete sedan många år och en folkomröstning. Jag vet inte
              om Eva Flyborg vill börja dela ut bäst-före-datumgränser också
              för folkomröstningar, eller om det gäller bara frågan om kärnkraften,
              eller om det gäller medlemskapet i Europeiska unionen också. Det
              kan väl inte vara någon skillnad? Och det kan väl inte vara opinionsmätningar
              som ska leda till att ställningstaganden i allmänna val, folkomröstningar
              och ställningstaganden här i kammaren ändras?
            </seg>
            <seg n="08ac9817">
              Sedan vill jag betona, vilket är bra, att jag absolut inte har
              betvivlat att vi är eniga om att arbetarskyddet är viktigt. Men
              jag ser inte heller några problem, snarare tvärtom, med att man
              också för in beskrivningen av under vilka villkor som jämkning
              kan uppstå. Och om det är ogörligt, av arbetarskyddsskäl, att
              ge sig ut i skogen under de tolv timmar som det handlar om, kan
              det vara skäl för jämkning. Och det är viktigt att utskottet har
              betonat det, så att man inte gör kundens berättigade krav på el
              och arbetarskyddets berättigade krav på rimliga arbetsförhållanden
              till ett motsatsförhållande utan bygger in dessa förutsättningar
              i lagen.
            </seg>
            <seg n="d915ddae">
              Vattenkraften är och kommer att fortsätta att vara en mycket
              viktig del som Sverige har en enorm glädje av som en förnybar
              och fantastiskt vacker källa till el. Däremot finns det inga diskussioner
              om att bygga ut de skyddade älvarna. Men tekniken har kommit långt
              under senare år i fråga om hur man effektivt kan använda befintlig
              vattenkraft. Det pågår mycket spännande forskning jag vet inte
              om det är det som är ideologiskt betingad forskning om vattenkraften,
              vågkraften och undervattenskraften i framtiden. Så vi kan säkert
              få fram mer förnybar el från vattenkraften i framtiden.
            </seg>
          </u>
          <note type="speaker" n="24217b4f">
            Anf. 171 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-97b5385aba621db9-2" n="f11fc4d4">
            <seg n="c2f5acfd">
              Fru talman! Jag har förstått att det finns representanter från
              elupproret på läktaren. Jag får hälsa er välkomna hit i denna
              sena timme till denna debatt om leveranssäkra elnät. Ni som kommer
              från elupproret ska veta att med den lag som riksdagen kommer
              att stifta i morgon får ni ett mycket sämre skydd än vad ni hade
              fått om det moderata förslaget hade vunnit.
            </seg>
            <seg n="ad81677a">
              Samhällsbyggnadsminister Mona Sahlin säger att kunderna äntligen
              ska få vad de har betalt för. Det tycker vi också. Det är precis
              det som vi tycker. Det är den rätta utgångspunkten. Och vi tycker
              inte att frågan om väderleken ska påverka vad kunderna ska få.
              Kunden ska veta att när man tecknar kontrakt med ett nätbolag,
              oavsett vilket nätbolag det är och oavsett var man bor i detta
              land, ska man kunna få ersättning från nätbolaget efter tolv timmars
              avbrott. Det är vad vi moderater säger. Vi tycker att detta är
              en bra princip.
            </seg>
            <seg n="e9323afc">
              Då säger man: Tänk om det är elakt väder. Då säger vi att nätbolaget
              faktiskt får tänka på det själv innan.
            </seg>
            <seg n="0e709233">
              Om man från nätbolagets sida inte gräver ned kablar. Då har man
              tagit en kalkylerad risk i förväg. Och det innebär att man får
              betala avbrottsersättning om ledningen blåser ned.
            </seg>
            <seg n="6d4154ce">
              Det innebär inte att man ska jaga ut arbetarna för att reparera
              ledningen. Det kan man ändå inte göra förrän omständigheterna
              så tillåter enligt arbetarskyddslagen. Men man ska betala ersättning.
              Det är vad vi moderater säger.
            </seg>
            <seg n="50b97610">
              Hur kan samhällsbyggnadsminister Mona Sahlin påstå att kunderna
              äntligen ska få det som de har betalt för. I själva verket är
              det snarare så att man bygger in en extrem rättsosäkerhet i detta.
              Kan man få en liten förklaring till hur samhällsbyggnadsministern
              ser på detta?
            </seg>
          </u>
          <note type="speaker" n="d3bea77d">
            Anf. 172 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-5" n="7c05a3a9">
            <seg n="37c17850">
              Fru talman! Det går absolut att få en förklaring. Men det är
              inte säkert att Anne-Marie Pålsson tycker att det är en nöjaktig
              förklaring eftersom detta också rätt mycket handlar om principer
              som jag tyckte att Anne-Marie Pålsson var tydligare med i sitt
              inlägg i debatten än vad hon är nu.
            </seg>
            <seg n="7e4bb261">
              Vi tycker också att kunderna ska ha ersättning, säger Anne-Marie
              Pålsson. Vi vill också ha detta rättssäkert och tryggt, men inte
              nu. Det går lite för fort. Det kanske går om ett halvår.
            </seg>
            <seg n="c5798a6e">
              Det är en skillnad som inte är obetydlig, skulle jag vilja påstå.
              Den är ganska viktig. Nätbolagen har haft massor med år på sig,
              men kunderna har väntat länge. Därav mitt uttalande om att det
              nu är dags att också låta avbrottsersättningen vara en drivande
              kraft bakom de investeringar som ännu inte har kommit till stånd
              men absolut måste göra det.
            </seg>
            <seg n="ec222db2">
              Jag står absolut bakom det som jag uttryckte. Det var Anne-Marie
              Pålsson som här i kammarens talarstol talade om facken som skulle
              sitta i största allmänhet och inte vilja gå ut och låta dag efter
              dag gå. Därav min upprördhet.
            </seg>
            <seg n="637d8328">
              Jag tycker att det är helt rimligt eftersom kravet som utskottet
              har ställt inte handlar om väderleken, som Anne-Marie Pålsson
              uttryckte nu om det är lite regnigt och blåsigt utan det handlar
              om att bygga in att om risken enligt arbetarskyddet är så stor
              för liv och hälsa, så kan det också vara ett skäl för att jämka
              ersättningen till kunderna. Det är det som diskussionen handlar
              om, att inte bygga in en konflikt mellan kunderna, vilket jag
              tycker att Anne-Marie Pålsson gör med det sätt som hon uttrycker
              detta. Arbetarskyddet måste vara en viktig del i bedömningen.
              Det handlar inte om väderleken utan om riskerna för dem som ska
              ge sig ut och ordna detta för kundernas skull.
            </seg>
            <seg n="a674e05c">
              Av dessa skäl står jag verkligen bakom både utskottets skrivningar
              och att detta ska börja gälla den 1 januari 2006 och inte längre
              fram.
            </seg>
          </u>
          <note type="speaker" n="1a23aab6">
            Anf. 173 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-97b5385aba621db9-3" n="f11fc4d4">
            <seg n="e14635eb">
              Fru talman! Riksdagens uppgift är att stifta lagar. Och vi tar
              ganska allvarligt på den uppgiften. Vi tycker att de lagar som
              vi stiftar här i riksdagen ska vara rättssäkra. Vi tycker inte
              att den lag som vi ska ta ställning till i morgon här i kammaren
              är det. Det finns brister i den lagen. Jag har pekat på några
              av dessa brister när det gäller arbetarskyddet. Och det är uppenbarligen
              så att det inte spelar någon roll vad vi säger här. Det går ändå
              inte in.
            </seg>
            <seg n="4d318137">
              Jag vet inte om samhällsbyggnadsminister Sahlin kan jag inte
              få säga energiministern i stället, det är mycket lättare än att
              säga samhällsbyggnadsministern? inte begriper eller om hon inte
              vill begripa.
            </seg>
            <seg n="1287bd04">
              Det är alldeles uppenbart att det inte är motsatsställningen
              mellan kund och skyddsombud som vi pratar om, utan vi pratar om
              väderleken. Omständigheterna är ingen grund för att nätbolaget
              inte ska betala för en avbrottsersättningsperiod. Den andra biten
              täcks av lagstiftningen på området och har inte med detta att
              göra. Tänk att det ska behöva sägas.
            </seg>
            <seg n="e086448b">
              Sedan har vi den andra saken, ikraftträdandet. Också detta är
              egendomligt. Det här torde vara rekord när det gäller ikraftträdande.
              Vi hade uppe frågan i utskottet. Svaret var att man inte hade
              varit med om något liknande tidigare.
            </seg>
            <seg n="143df979">
              Vi tycker inte att det är förenligt med gott beteende på området
              att i mitten av december besluta om en lag som ska träda i kraft
              två veckor senare. Dessutom kan jag ställa en fråga tillbaka.
              Det här är egentligen regeringens sak. Varför kom man inte med
              den här typen av tänkande redan när man avreglerade marknaden,
              och varför har man väntat till stormen Gudrun kom? Då brinner
              det i knutarna, och då gäller det att trycka fram en dålig lag
              dålig från rättssäkerhetssynpunkt utan att dessutom ge branschen
              en enda rimlig chans att anpassa sig till det? Ett halvt år är
              en kort tid för att få en bättre lag och en bättre rättssäkerhet.
            </seg>
          </u>
          <note type="speaker" n="bff3c752">
            Anf. 174 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-6" n="7c05a3a9">
            <seg n="749e356f">
              Fru talman! Anne-Marie Pålsson får säga energiminister det spelar
              ingen roll. Däremot blir jag lite upprörd om man försöker göra
              skillnader i synsätt till en fråga om man begriper eller inte.
              Det kan möjligen vara så att vi har väldigt olika bakgrund och
              värderingar när vi uttrycker oss om hur, på vilket sätt, staten
              ska använda lagstiftningen i detta fall. Det handlar inte om att
              begripa. Jag tycker att jag begriper rätt mycket.
            </seg>
            <seg n="155d2021">
              Sedan blir jag oerhört bekymrad över beskrivningen av händelseutvecklingen
              bakåt, som om det var först vid stormen Gudrun som alla vaknade
              och sade: Oj, hallå, strömavbrott!
            </seg>
            <seg n="5f7322da">
              Det har pågått diskussioner med branschen i väldigt många år.
              Det vet Anne-Marie Pålsson. Vid varje storm och vid varje strömavbrott
              har man från branschen sagt: Ge oss bara lite tid så ska vi ordna
              det här. Vi behöver ingen lagstiftning, utan vi fixar det här
              alldeles själva.
            </seg>
            <seg n="2dc18ab4">
              Sedan har nästa storm kommit, och samma löften har kommit. Under
              tiden har också lagförslag förberetts. När stormen Gudrun kom
              lades förslaget fram. Det var inte en överraskning för någon utom
              möjligen för Anne-Marie Pålsson.
            </seg>
            <seg n="e6fdf913">
              Jag menar nog att man har haft all tid i världen och alla vinster
              i världen att använda till att göra dessa nödvändiga investeringar.
              Det har man inte gjort. Därför är lagen nödvändig.
            </seg>
            <seg n="b9c8261d">
              Sedan är frågan om det är rekord eller inte. Ja, i så fall är
              det väl ett alldeles utmärkt tillfälle för riksdagen att sätta
              rekord i en så viktig fråga som det här ändå är.
            </seg>
          </u>
          <note type="speaker" n="afc92361">
            Anf. 175 MIKAEL OSCARSSON (kd) replik:
          </note>
          <u who="mikael_oscarsson_78ae8d" xml:id="i-4c9dd48e76d8e030-1" n="8531ef3c">
            <seg n="447f02d2">
              Fru talman! Under behandlingen av propositionen om säkra elleveranser
              har stark kritik framkommit mot rådande regelsystem beträffande
              nättarifferna den så kallade nätnyttomodellen. Det är många som
              hävdar att den hämmar investeringar i näten.
            </seg>
            <seg n="c9e64a8b">
              Med anledning av detta skulle jag vilja fråga ministern om den
              utredning som aviseras i budgetpropositionen. Man skriver: För
              att det inte ska råda någon tvekan om den svenska lagstiftningen
              uppfyller kraven i elmarknadsdirektivet bedömer regeringen att
              förslaget behöver kompletteras med bestämmelser som innebär att
              tillsynsmyndigheten ska göra en förhandsprövning av tarifferna
              för överföring av el.
            </seg>
            <seg n="2cf3c738">
              Sedan står det att regeringen avser att under hösten 2005 tillkalla
              en särskild utredare med uppdrag att föreslå hur ett system med
              en förhandsprövning av tariffer ska utformas.
            </seg>
            <seg n="2c9805cb">
              Är utredningen tillsatt, och vad blir direktiven? Och kan detta
              innebära att vi är på väg mot en bättre regleringsmodell som kan
              ge starkare incitament för investeringar?
            </seg>
            <seg n="c13ea9a9">
              Sedan tänkte jag återkomma till den fråga som jag ställt i mitt
              huvudanförande. Det gäller då frågan om Barsebäcks avveckling
              och om de 11 miljarderna av skattebetalarnas pengar. Kan de inte
              användas till bättre saker än till att begränsa eltillförseln,
              något som medför stora kostnader, ett osäkert investeringsklimat
              och en ökad miljöbelastning? Har regeringen och ministern räknat
              på hur mycket man skulle kunna få för de här pengarna, till exempel
              i form av väginvesteringar, dagisplatser eller omsorg om de äldre?
              Det är ju fråga om oerhört mycket pengar.
            </seg>
          </u>
          <note type="speaker" n="e8d0d502">
            Anf. 176 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-7" n="7c05a3a9">
            <seg n="1d3bff54">
              Fru talman! Mikael Oscarsson inledde med att diskutera nätnyttomodellen
              och uttryckte att det är många som hävdar att den är dålig och
              som är kritiska. Men det finns också många som tycker att den
              är bra. Det pågår en diskussion om nätnyttomodellen. När det gäller
              grundtanken och hela upplägget av den tycker jag att det är både
              rätt och riktigt. Det är viktigt att staten via sina myndigheter,
              i det här fallet Energimyndigheten och Energimarknadsinspektionen,
              har en möjlighet att på många olika nivåer gå in och se hur kundernas
              ställning är och hur det naturliga monopol används som elen faktiskt
              är på en avreglerad marknad så att man inte missbrukar sin ställning.
              Där tycker jag att nätnyttomodellen är ett bra exempel. Jag har
              ingen anledning att uttrycka kritik mot grunderna där.
            </seg>
            <seg n="1786e396">
              De översyner som nu pågår är bredare än så. De handlar om hela
              elmarknaden, om funktionssättet och konkurrensvillkoren, om det
              är brist på konkurrens och om det finns andra saker som behöver
              göras för att förstärka konkurrensen på marknaden. Ett antal myndigheter
              jobbar nu med det på regeringens uppdrag och ska komma med en
              redovisning i början av nästa år.
            </seg>
            <seg n="c7c00494">
              Ofta ställs frågan vad avstängningen av Barsebäck kostar. Tre
              partier i riksdagen har mot bakgrund av folkomröstningen bestämt
              om energiomställningen där avvecklingen av kärnkraften är en del.
              Självklart ska detta ske på ett rättssäkert sätt så att också
              ägarna till den energi som stängs av får en rimlig ersättning
              för det. Det tycker jag hör till självklarheterna också när det
              gäller kärnkraftsomställningen.
            </seg>
            <seg n="340d0301">
              Mikael Oscarsson frågar vad de här pengarna skulle kunna användas
              till. Ja, Kristdemokraterna skulle väl använda dem till vårdnadsbidrag
              eller något annat som jag inte tycker vore så bra. Energiomställningen
              är något som har kommit för att stanna. Då ska också ägarna till
              de kraftverken få ersättning för det.
            </seg>
          </u>
          <note type="speaker" n="89004e25">
            Anf. 177 MIKAEL OSCARSSON (kd) replik:
          </note>
          <u who="mikael_oscarsson_78ae8d" xml:id="i-4c9dd48e76d8e030-2" n="8531ef3c">
            <seg n="4e862753">
              Fru talman! Jag konstaterar att jag inte fick något svar på min
              första fråga om den särskilda utredaren. Det har sagts att det
              här ska göras under hösten, så det är inte så många dagar kvar
              nu.
            </seg>
            <seg n="1787ca23">
              Sedan gäller det pengarna. Ja, man kan använda 11 miljarder av
              skattebetalarnas pengar på ett väldigt bra sätt. Det som regeringen
              har gjort är det sämsta man kan tänka sig. Som exempel kan jag
              nämna den motorväg som nu byggs förbi Uppsala åtta mil med motorväg
              mellan Uppsala och Hedeby kostar 4,1 miljarder. Norra länken kostar
              6,5 miljarder. Det här täcks genom pengarna. Även ett vårdnadsbidrag
              skulle gott och väl täckas och ge småbarnsföräldrar valfrihet.
              Det finns mycket bra förslag på saker som pengarna kan användas
              till. Andras pengar ska användas på ett ansvarsfullt sätt. Men
              det här tycker jag är skandalöst dåligt.
            </seg>
            <seg n="b0c478e8">
              Jag vill också ta upp en annan sak. Kan inte samhällsbyggnadsminister
              Mona Sahlin säga lite grann om Göran Perssons flip-flop när det
              gäller kärnkraftsfrågan? I sitt tal på s-kongressen sade han sig
              vara kärnkraftsmotståndare men också att han vill ha en kraftig
              effekthöjning vid kvarvarande kärnkraftverk.
            </seg>
            <seg n="b63a13ae">
              När det gäller slutförvaringen säger han först det gör också
              regeringen att SKB ska använda KBS 3-metoden. Man sätter i gång
              en investering på 5 miljarder. Men sedan, utan några vetenskapliga
              fakta som bas, dömer han ut samma metod som omodern dock utan
              att tala om vilken metod vi nu ska använda.
            </seg>
            <seg n="14ce1129">
              Förstår regeringen och Mona Sahlin vilken oro det här skapar
              hos människor och vilken osäkerhet det skapar hos industrin men
              också bland folk i Forsmark och Oskarshamn ja, i hela landet?
              Vad gäller egentligen beträffande kärnkraftspolitiken?
            </seg>
          </u>
          <note type="speaker" n="23664c0f">
            Anf. 178 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-8" n="7c05a3a9">
            <seg n="6a566f75">
              Fru talman! Kärnkraftspolitiken är en del av energipolitiken.
              Energipolitiken syftar till att ge stabila och långsiktiga villkor
              för industrin och kunderna och till att man ska ha el till vår
              viktiga basindustri. Det handlar inte framför allt om var det
              produceras utan om omställningen till det förnybara. Då gäller
              det kärnkraftspolitiken. Vi ser olika på det.
            </seg>
            <seg n="889b5c7f">
              Dessbättre har Centerpartiet, Vänsterpartiet och Socialdemokraterna
              en insikt som handlar om att kärnkraften ska avvecklas, och det
              måste ske på ett ansvarsfullt och kontrollerat sätt. Jag menar
              att avvecklingen av Barsebäck sker på det sättet. Vi ska inte
              vänta tills verken är så gamla att det blir en avveckling i panik,
              med allt vad det innebär.
            </seg>
            <seg n="810c4e87">
              Dessutom handlar det om att använda de energikällor vi har så
              länge de finns, effektivt och ansvarsfullt därav effekthöjningen.
              Det är inte uttryck för någon flip-flop -politik, utan en ganska
              trygg politik. Flip-flop är den där sandalen som flappar mot foten.
              Det här är trygga Eccosandaler, som håller i ur och skur, i kallt
              och varmt väglag.
            </seg>
            <seg n="e51147dc">
              Avvecklingen av kärnkraften är kontrollerad och ansvarsfull,
              i stället för att vänta tills paniken inställer sig. Att energiomställningen
              är här för att stanna är bara att ta till sig. Omställningen behövs.
              Varken uran, olja eller kol är de långsiktigt hållbara energilösningarna,
              och det är det vi bygger vår energipolitik på.
            </seg>
          </u>
          <note type="speaker" n="6702e2a3">
            Anf. 179 HÅKAN LARSSON (c) replik:
          </note>
          <u who="hakan_larsson_c0f261" xml:id="i-3a68ee59dc6c168d-1" n="ebb0d31d">
            <seg n="fa4d1074">
              Fru talman! Först en liten kommentar: Jag tror att det är oerhört
              viktigt att vi får leveranssäkra elnät. Vi får inte lämna företag
              och hushåll på landsbygden i sticket. Jag tror att elupproret
              kommer att få en bättre tid framöver vad gäller elsäkerhet.
            </seg>
            <seg n="e8d2c48c">
              Vi är överens om det mesta en långsiktigt hållbar energipolitik
              så jag tänkte ta upp en mindre fråga. Det gäller torvens framtid.
            </seg>
            <seg n="03746b88">
              Torvbranschen är hotad, och det beror delvis på att torven ingår
              i handeln med utsläppsrätter, trots att det är en långsiktigt
              förnybar energikälla. Dessutom har det under senare tid kommit
              forskningsrön som visar att utdikad torvmark läcker CO2. Det är
              bättre att använda denna torv för energiproduktion. Vi vet att
              torv tillsammans med träbränslen är en oerhört väl fungerande
              energikälla.
            </seg>
            <seg n="2bc7c1e6">
              Nu har jag hört signaler om att någonting är på gång från regeringens
              sida, och jag vill gärna veta vad det kan vara. Vad är det du
              tänker göra för att ge torvbranschen en bättre framtid?
            </seg>
          </u>
          <note type="speaker" n="6ea7f351">
            Anf. 180 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-9" n="7c05a3a9">
            <seg n="86ed0891">
              Fru talman! Jag gläder mig åt att vi inte behöver diskutera energipolitiken,
              att det finns en stabil och blocköverskridande överenskommelse,
              som behövs oerhört väl också i framtiden.
            </seg>
            <seg n="88b7b0ac">
              Torvfrågan är full av motsatser, precis som Håkan Larsson antyder.
              Den ingår i ett system, men den ingår inte i ett annat system.
              Vi pratar om förnybara energikällor och elcertifikat å ena sidan,
              och vi har utsläppshandeln å andra sidan. Torven har naturliga
              utsläpp som är farliga för miljön. Det är många som är beroende
              av den som inkomst. I glest befolkade delar av landet är den en
              viktig näring. Men den är också ett fossilt bränsle, så man måste
              vara väldigt optimistisk om man ska se den som ett förnybart material.
            </seg>
            <seg n="84b9b350">
              Just för att någonstans komma till en slutpunkt med hur vi ska
              hantera den här kontradiktionen, som torvdebatten länge har haft,
              har regeringen tillsatt en grupp som tillsammans med torvbranschen
              och miljöorganisationerna ordentligt ska gå igenom alla dessa
              aspekter, för att vi ska kunna få förslag om hur vi ska göra med
              torven i framtiden. Jag hoppas att vi redan under våren ska kunna
              komma fram till förslag om detta. Den diskussionen återstår att
              ta. Men jag erkänner att den är svår.
            </seg>
          </u>
          <note type="speaker" n="c9df42db">
            Anf. 181 HÅKAN LARSSON (c) replik:
          </note>
          <u who="hakan_larsson_c0f261" xml:id="i-3a68ee59dc6c168d-2" n="ebb0d31d">
            <seg n="abb2cd3a">
              Fru talman! Ja, allt här i världen är inte enkelt. Det är en
              fråga som behöver lösas, och det är bra att man har tillsatt den
              här gruppen. Men det gäller att komma med förslag snabbt, därför
              att det krävs åtgärder snabbt.
            </seg>
            <seg n="75684018">
              I Finland betecknas torv sedan länge som en långsiktigt förnybar
              energikälla, och man använder den i mycket högre grad än i Sverige.
              Men vi har väldigt stora torvtillgångar, och den betyder väldigt
              mycket i glesbebyggda delar av Sverige. Det gäller att hitta en
              bra lösning snabbt. Med de nya forskningsrön som finns tror jag
              att miljöproblemen inte är så stora som man hittills har hänvisat
              till.
            </seg>
          </u>
          <note type="speaker" n="722388c8">
            Anf. 182 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-10" n="7c05a3a9">
            <seg n="16fd3b3a">
              Fru talman! Jag behöver inte lägga till så mycket. Möjligen är
              det att när vi ska se på det här för framtiden måste vi ta stor
              hänsyn till miljöaspekten och inte bara se att det här är något
              som ligger vid sidan av. Miljöaspekten i torvhanteringen måste
              spela en stor roll tillsammans med de andra aspekter som har nämnts
              här. Vi återkommer.
            </seg>
          </u>
          <note type="speaker" n="3d457360">
            Anf. 183 INGEGERD SAARINEN (mp) replik:
          </note>
          <u who="ingegerd_saarinen_30dc41" xml:id="i-1f86d113a0998944-0" n="d371bd4f">
            <seg n="8330ede3">
              Fru talman! Jag är glad att Mona Sahlin talar vänligt om förnybar
              energi. Mona Sahlin talar också om att kärnkraften ska fasas ut.
              Men om kärnkraften ska fasas ut, varför då godkänna en effektökning
              som medför att mer uran används och mer avfall bildas och innebär
              större risker i åldrande reaktorer?
            </seg>
          </u>
          <note type="speaker" n="8746ab0e">
            Anf. 184 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-11" n="7c05a3a9">
            <seg n="4ff6a36e">
              Fru talman! Med all respekt för argumentationen delar jag inte
              Ingegerd Saarinens beskrivning. Det är ingen tvekan om att kärnkraften
              ska avvecklas och att vi har inlett avvecklingen med två reaktorer.
              Det talar väl för det allvar och den seriositet som de tre samarbetspartierna
              ser på kärnkraftsavvecklingen med.
            </seg>
            <seg n="fa11eea1">
              Det är också viktigt att lägga till att så länge kärnkraftverk
              finns kvar måste de drivas på ett så säkert och effektivt sätt
              som möjligt. Det är från de aspekterna som regeringen har prövat
              ansökningarna om effekthöjningar. Det är inte en motsats till
              den långsiktiga politiken att avveckla kärnkraften. Jag står förstås
              starkt bakom att när det gäller både kärnkraften och vattenkraften
              och andra delar av våra energisystem måste man se på effektivitetsaspekterna
              och säkerheten. Jag tycker att regeringen har gjort det i det
              här fallet.
            </seg>
          </u>
          <note type="speaker" n="aa5eafb5">
            Anf. 185 INGEGERD SAARINEN (mp) replik:
          </note>
          <u who="ingegerd_saarinen_30dc41" xml:id="i-1f86d113a0998944-1" n="d371bd4f">
            <seg n="7cf43e90">
              Fru talman! Problemet är att reaktorerna inte blir säkrare utan
              osäkrare. Det är åldrande reaktorer som ska användas på ett tuffare
              sätt. Dessutom kommer vi inte att ha mindre kärnkraft 2010 än
              när utbyggnaden av kärnkraft var klar. Det är faktiskt ingen avveckling.
            </seg>
            <seg n="ad72149a">
              Jag vill också ställa en fråga om gasen. Det pågår en hel del
              förberedelser för satsningar på nya, storskaliga gasnät. En sådan
              satsning förutsätter en storskalig användning av gas, och då klarar
              inte Sverige sitt klimatmål. Hur vill Mona Sahlin hantera den
              konflikten?
            </seg>
          </u>
          <note type="speaker" n="966c2161">
            Anf. 186 Samhällsbyggnadsminister MONA SAHLIN (s) replik:
          </note>
          <u who="mona_sahlin_minister_2004" xml:id="i-3f0894b422e114a8-12" n="7c05a3a9">
            <seg n="e8de439b">
              Fru talman! Jag vill bara till beskrivningen av effekthöjningarna
              inom kärnkraftsreaktorerna lägga att det också vore farligt med
              Ingegerd Saarinens eget resonemang, om det vore så att äldre reaktorer
              aldrig skulle få vara föremål för investeringar, eftersom de bevisligen
              kommer att finnas kvar ett antal år framöver. Jag menar på fullt
              allvar att både effektivitets- och säkerhetsaspekterna bör beaktas,
              och också har beaktats när de här effektbesluten togs i regeringen.
            </seg>
            <seg n="7766f85b">
              När det gäller gasen är det väl känt dels att den är ett fossilt
              bränsle, vilket är viktigt att understryka, dels att det inte
              ska ges statligt stöd, och att det ska vara marknadsbaserade lösningar
              om det kommer till. Men prövningen ska också göras av miljöskäl.
              Det är de aspekterna som måste finnas med, och också finns med,
              enligt de lagar, direktiv och regler som regeringen har att pröva
              vid framtida investeringar i gasnäten. Jag är övertygad om att
              den prövningen går att göra och att miljöaspekterna spelar en
              stor och viktig roll där, som Miljöpartiet mycket väl vet.
            </seg>
          </u>
          <note n="f578209b">
            Överläggningen var härmed avslutad.
          </note>
          <note n="ed69e3da">
            11 § Deklarationsombud m.m.
          </note>
          <note n="5f3fe9f7">
            Föredrogs
          </note>
          <note n="5c18b261">
            Andre vice talmannen konstaterade att ingen talare var anmäld.
          </note>
          <note n="f1166a1e">
            12 § (forts. från prot. 45) Fokus på film en ny svensk filmpolitik
            (forts. KrU5)
          </note>
          <note type="speaker" n="2d85ea47">
            Anf. 187 LENA ADELSOHN LILJEROTH (m) replik:
          </note>
          <u who="lena_adelsohn_liljeroth_b69525" xml:id="i-eacf24e143635055-0" n="a556c606">
            <seg n="b6e06267">
              Fru talman! Svensk film är betydelsefull, sade du flera gånger
              i ditt anförande i går, Nikos Papadopoulos. Sedan lyfte du fram
              tre frågor som du tyckte var viktiga delar i det nya filmavtalet.
              Vad jag funderade över var att ingen av dessa punkter handlade
              om bevarandet av film. Det var också det som jag ställde en fråga
              om i mitt eget anförande.
            </seg>
            <seg n="21b74a35">
              Ett stort bekymmer inom filmområdet är just frågan om kulturarvet.
              Sverige har i dag inget nationalarkiv för ljud och bild. Hela
              det här området är präglat av splittring, motsättningar och rörighet.
            </seg>
            <seg n="74c1903a">
              Visserligen står det i betänkandet på s. 28 och 29 att regeringen
              i sin proposition konstaterar att det finns anledning att se över
              målen för arkivverksamheten. Jag tycker att den här skrivningen
              är oerhört vag. Jag vill påstå att det finns mycket stor anledning
              att se över den här verksamheten.
            </seg>
            <seg n="2d115af2">
              Det finns i dag i Sverige runt 100 miljoner meter rörlig film
              en nästan obegriplig siffra för oss. Detta tog också Hans Backman
              upp i sitt anförande i går. Ungefär hälften av dessa 100 miljoner
              meter film finns hos Sveriges Television. Resten finns hos Filminstitutet,
              hos Statens bild- och ljudarkiv, hos privata samlare och i Grängesberg.
            </seg>
            <seg n="ab1455da">
              År 2003 kom Riksrevisionen med en rapport, Kulturarvet och rörliga
              bilder , där man konstaterade allvarliga problem och ställde krav
              på regeringen att den skulle komma tillbaka med en samlad överblick
              och en strategi, och det gjorde även utredningen Bevara ljud och
              rörlig bild som kom året efter. Den tryckte också på behovet av
              en nationell bevarandeplan.
            </seg>
            <seg n="bf6da8c1">
              Så jag upprepar den fråga som jag ställde i mitt anförande i
              går: Är socialdemokraterna i kulturutskottet beredda att driva
              på för att man ska få till stånd det genomgripande reformarbetet
              att bevara den rörliga bilden?
            </seg>
          </u>
          <note type="speaker" n="f111f0f8">
            Anf. 188 NIKOS PAPADOPOULOS (s) replik:
          </note>
          <u who="nikos_papadopoulos_a9f4ff" xml:id="i-5238415e69a20c83-0" n="6e576591">
            <seg n="bcce8c68">
              Fru talman! Det är en väldigt viktig fråga som Lena Adelsohn
              Liljeroth tar upp. Självklart är vi socialdemokrater måna om rörliga
              bilder. Därför tar regeringen i propositionen upp ansvaret för
              att ta hand om rörliga bilder eftersom man tycker att det är en
              väldigt viktig fråga. Det ansvaret ska inte bara ligga kvar på
              Filminstitutet.
            </seg>
            <seg n="d3853634">
              Detta kommer alltså att inrymmas i filmpolitiska åtgärder eftersom
              staten tar allt ansvar. Naturligtvis kommer det att bli mycket
              bättre. Det är väldigt viktigt att man har kvar detta väldigt
              viktiga kulturarv. Det är jag säker på att vi kommer att ha.
            </seg>
          </u>
          <note type="speaker" n="1e317cf1">
            Anf. 189 LENA ADELSOHN LILJEROTH (m) replik:
          </note>
          <u who="lena_adelsohn_liljeroth_b69525" xml:id="i-eacf24e143635055-1" n="a556c606">
            <seg n="31248738">
              Fru talman! Det är bra att viljan att finns, men det krävs ju
              lite handlingskraft också. I väntan på att det händer någonting
              kan jag ändå presentera lite fakta som kanske kan glädja också
              en del andra i utskottet.
            </seg>
            <seg n="1505cba8">
              Jag har tagit reda på att Statens bild- och ljudarkiv, som funnits
              i 25 år och som är tillgängligt för besökare och forskare, tack
              vare pliktexemplarslagen har ett arkiv som växer med tusen hyllmeter
              per år. En fråga i sig är ju var man ska börja sovra.
            </seg>
            <seg n="cf544ec6">
              Men problemet är att många av dessa band vittrar sönder därför
              att mjukgörarna kryper ur, som teknikerna har förklarat för mig.
              Det handlar alltså om färgfilm och inte svartvit film. Dessutom
              finns det skilda tekniska system hos Statens bild- och ljudarkiv,
              hos Filminstitutet och hos Sveriges Television. Det visar också
              rapporten från Riksdagens revisorer.
            </seg>
            <seg n="01e14309">
              Bara inom Statens ljud- och bildarkiv lär det finnas ett femtiotal
              olika video- och ljudsystem. Ytterligare ett problem är att dessa
              apparater inte längre tillverkas och inte heller några reservdelar
              till dem. Det är alltså ett gigantiskt område att ta sig an.
            </seg>
            <seg n="b941c317">
              Filmerna måste migreras över alltså förändras till digital teknik,
              vilket också är en kompromiss. Inte heller den tekniken är idealisk.
              Varje gång man förändrar systemet tappar man en del av kvaliteten.
              Det här är inte en enkel fråga för oss eftersom vi inte är tekniker,
              men det är någonting som vi ändå måste ha med oss.
            </seg>
            <seg n="c0e1db33">
              Dessutom är det här en kostsam historia. Det var någon utredning
              som räknade ut att det skulle gå på närmare 900 miljoner kronor.
              Jag är alltså angelägen om att ni, så länge ni nu har makten,
              trycker på departementet så att det verkligen händer någonting
              så att man får en nationell bevarandeplan.
            </seg>
          </u>
          <note type="speaker" n="c0f461d5">
            Anf. 190 NIKOS PAPADOPOULOS (s) replik:
          </note>
          <u who="nikos_papadopoulos_a9f4ff" xml:id="i-5238415e69a20c83-1" n="6e576591">
            <seg n="8f6912c6">
              Fru talman! Jag kan tänka mig att det finns mera än tusen hyllmeter
              film. Jag är säker på att det finns flera dvd-filmer, videofilmer
              och allt möjligt som måste tas om hand. Först och främst måste
              man få en teknik som klarar det.
            </seg>
            <seg n="6ca174ae">
              Eftersom det står i propositionen tror jag säkert att staten
              kommer att ta hand om detta så att vi kan bevara de filmer som
              kanske redan är halvförstörda.
            </seg>
            <seg n="681ae4ab">
              Mera kan jag inte säga. Det finns en risk för att vi förlorar
              det här arvet som är mycket dyrbart, men jag är säker på att staten
              kommer att ta sitt ansvar. Jag är också säker på att vi kommer
              att lyckas med att rädda dessa filmer, dvd och rörliga bilder.
              Jag tror på det.
            </seg>
          </u>
          <note type="speaker" n="dafd1647">
            Anf. 191 SIV HOLMA (v):
          </note>
          <u who="siv_holma_07ab0e" xml:id="i-061eec794aade562-0" n="bee46c07">
            <seg n="b2edafdf">
              Fru talman! Jag ska börja med att säga att vi i Vänsterpartiet
              är rätt nöjda över propositionen Fokus på film . Propositionen
              bygger på en överenskommelse mellan den socialdemokratiska regeringen
              och Vänsterpartiet. Resurserna för att finansiera de åtgärder
              som staten står för är resultatet av budgetsamarbetet mellan Socialdemokraterna,
              Vänsterpartiet och Miljöpartiet.
            </seg>
            <seg n="903203b9">
              Som sagt, vi i Vänsterpartiet är nöjda med att vi har fått igenom
              ett genomgripande genusperspektiv, stöd till film på minoritetsspråk
              och e-bio. Det är inte heller fy skam att berörda parter också
              tycker att förslaget är bra.
            </seg>
            <seg n="f543711a">
              Filmen är den kulturform som alla oavsett klass, kön, etnicitet
              eller geografi kan ta del av. Dock har det funnits och finns fortfarande
              en del problem kvar, bland annat att branschen fortfarande domineras
              av män eftersom kvinnor är i absolut minoritet bland till exempel
              manusförfattare, producenter och regissörer.
            </seg>
            <seg n="827f08a7">
              Fördelningen av förhandsstöden har också varit snedvriden i genushänseende,
              men detta håller på att förändras, om än hittills mycket långsamt.
              Från vänsterpartihåll uppskattar vi det mer genomgripande genusperspektiv
              som genomsyrar det nya filmavtalet och hela filmpolitiken. Den
              här frågan handlar inte bara om ett rättvisetänkande, utan vi
              är övertygade om att en jämnare könsfördelning är avgörande för
              filmens vitalisering och utveckling.
            </seg>
            <seg n="9d036eb1">
              Det har varit glädjande att på senare år kunna se nya speglingar
              av Sverige på bioduken, inte bara av miljöer utan också av människor
              något som vi till stor del har regionaliseringen av filmen att
              tacka för. Den har bidragit till att vi har fått se fler filmer
              producerade av kvinnliga filmskapare, men också av filmskapare
              med invandrarbakgrund.
            </seg>
            <seg n="01ae8107">
              Med den nya filmpolitiken hoppas Vänsterpartiet att bilden av
              Sverige nu ska kunna kompletteras genom att även våra nationella
              minoriteter kommer att speglas i större omfattning i filmen. Där
              har vi mycket att önska från filmbranschens sida. Det är därför
              det nu ligger ett uppdrag på Filminstitutet att med berörda parter
              komma fram till på vilket sätt man kan stärka film på nationella
              minoritetsspråk.
            </seg>
            <seg n="c1a4a3bc">
              Jag vill bara nämna några ord om att det redan tagits initiativ
              i den riktningen, det vill säga att skapa film på nationella minoritetsspråk.
              Vänsterpartiet har under den allmänna motionstiden väckt en motion
              som går ut på att ge regeringen i uppdrag att överväga hur frågan
              om ett filmsamarbetsprojekt mellan samer och tornedalingar kan
              få en positiv lösning. I motionen hänvisar vi till en utredning
              som redan år 2000 lämnade ett förslag om ett filmcentrum, Film
              i Sameland och Tornedalen , med uppgift att initiera, utveckla
              och stärka samisk och tornedalsfinsk filmkultur.
            </seg>
            <seg n="c6f7d75e">
              Vi avstår från att reservera oss eftersom det nämnda uppdraget
              till Filminstitutet finns. Dessutom har den filmpolitiska propositionen
              en inriktning som går ut på att de framtida insatserna för filmen
              bland annat bör vara att uppmärksamma och stärka filmer på de
              nationella minoritetsspråken.
            </seg>
            <seg n="1af10e99">
              Herr talman! Den som vill åstadkomma en förändring måste börja
              med barnen, brukar det sägas. Det är viktigt att det skapas svensk
              barnfilm och att denna genre inte enbart överlåts åt Disney och
              Dreamworks. Därför följer Sverige nu exemplen i Norge och Danmark
              när vi utdelar det publikrelaterade stödet till barnfilmen från
              den första sålda biobiljetten. I mindre städer och samhällen har
              filmerna ofta nått den lokala biografen ungefär samtidigt som
              de kommit ut på dvd. Med e-bio möjliggörs nu att biopremiärerna
              kan köras i Helsingfors och Lilla Edet samtidigt. Den nya digitala
              tekniken, som är billigare att använda när den väl är installerad,
              kan också öppna för ett större utbud av filmer.
            </seg>
            <seg n="b047bdc9">
              Avslutningsvis vill jag säga att det är ett misslyckande att
              vi inte förmått att lägga mer pengar på filmen. När svensk film
              äntligen gått från att bara vara känd för Ingmar Bergman till
              att ha flera framstående, unga, nytänkande och kvinnliga filmskapare
              fattas pengarna. Det är en stor besvikelse att vi inte nått längre
              då det finns stora ambitioner med svensk film, men också för att
              filmen är ett kulturområde som inte bara innebär kostnader utan
              också genererar pengar och arbete. Vi tar kulturministern på orden
              då han säger att det här filmavtalet blir det sista. Filmpolitiken
              måste läggas om, och de diskussionerna måste starta nu.
            </seg>
            <seg n="6483eff1">
              Jag har svårt att se att det skulle ha kunnat skjutas till mer
              pengar från kulturbudgeten som redan är snålt tilltagen. Jag menar
              att vi också måste se filmen som en näringsfråga. Därför ska medel
              även kunna tas från denna pott till filmen. Men det är en fråga
              som vi får fortsätta att verka för. Jag vill därmed yrka bifall
              till förslaget i betänkandet i sin helhet.
            </seg>
          </u>
          <note type="speaker" n="42fd700c">
            Anf. 192 GUNILLA TJERNBERG (kd) replik:
          </note>
          <u who="gunilla_tjernberg_9c8a90" xml:id="i-6b99ed2ceba75799-0" n="c4cbb619">
            <seg n="6afc2ba8">
              Herr talman! Jag skulle vilja ta upp en fråga med Siv Holma.
              Den handlar om de regionala produktionscentrumen. Men låt oss
              först tala om de regionala resurscentrumen. Det finns 19 stycken
              i dag. I det tidigare filmavtalet fanns det en brist. Många av
              oss var överens om det kom inte bara från Kristdemokraterna, utan
              det kom från flera partier och även från Filminstitutet och de
              regionala centrumen själva att pengarna i det förra avtalet inte
              räckte till alla dessa 19 centrum, utan man fick tillfälliga anslag
              via Framtidens kultur. Det gällde framför allt tre regionala filmcentrum.
            </seg>
            <seg n="0d326d61">
              Jag har förstått att man har tillfört mer pengar i den delen
              i det här filmavtalet, men det gäller de resurscentrum som har
              produktionscentrum. Där finns det pengar.
            </seg>
            <seg n="bb81f65b">
              Då är min fråga till Vänsterpartiet, som har varit med och förhandlat
              fram den här propositionen: På vilket sätt garanterar den här
              propositionen att de 19 regionala resurscentrum som finns i Sverige
              i dag erhåller minst det stöd de har i dag?
            </seg>
          </u>
          <note type="speaker" n="960fb146">
            Anf. 193 SIV HOLMA (v) replik:
          </note>
          <u who="siv_holma_07ab0e" xml:id="i-061eec794aade562-1" n="bee46c07">
            <seg n="9393512f">
              Herr talman! Vad jag kan förstå, efter det att jag har tagit
              del av filmpropositionen och betänkandet, finns det en rad stöd
              som kan vara till gagn för de regionala resurscentrumen. De här
              tre regionala resurscentrumen som också är regionala produktionscentrum
              har en direkt koppling till Filminstitutet, vad jag kan förstå.
              När det gäller de resurscentrum som Gunilla Tjernberg talar om
              har jag förstått att det också handlar om att landsting, kommun
              och annan huvudman ska lämna ett bidrag till verksamheten med
              ett belopp som minst motsvarar Filminstitutets bidrag. De här
              regionala resurscentrumen som Gunilla Tjernberg tar upp är ju
              också ett regionalt och lokalt ansvar. Det är inte bara ett statligt
              ansvar. Vad jag kan förstå beror det också på vilken syn lokala
              och regionala företrädare har på den här verksamheten.
            </seg>
          </u>
          <note type="speaker" n="96d2e60f">
            Anf. 194 GUNILLA TJERNBERG (kd) replik:
          </note>
          <u who="gunilla_tjernberg_9c8a90" xml:id="i-6b99ed2ceba75799-1" n="c4cbb619">
            <seg n="beafae7d">
              Herr talman! Absolut, men jag tror ändå att vi ska hålla oss
              till det nationella ansvaret. Om det inte finns något nationellt
              ansvar jag hoppas att vi är överens om att vi också ska ha ett
              nationellt ansvar för de regionala resurscentrumen kan man inte
              förvänta sig att det finns ett regionalt ansvar. Vi håller oss
              nu till det nationella ansvaret för att också kunna utkräva ett
              ansvar regionalt.
            </seg>
            <seg n="674a2b15">
              Då kvarstår min fråga. Jag fick inget svar. Det har varit bekymmer
              vid åtminstone tre regionala resurscentrum. De har fått tillfälliga
              anslag eftersom det inte fanns pengar i det gamla avtalet för
              den nationella delen låt oss bara hålla oss till den utan man
              har fått kortsiktiga stöd och lösningar via Framtidens kultur.
              Det är ett otillfredsställande system.
            </seg>
            <seg n="2b2b5db4">
              Jag vill än en gång förvissa mig om att Vänsterpartiet har tagit
              den delen till sig och försäkrat sig om att den nationella delen
              i det här ansvaret ligger kvar. Jag kan inte utläsa det av propositionen.
              Det är mycket otydligt i den delen. Därför har också vi kristdemokrater
              tillsammans med alliansen en reservation i frågan. Propositionen
              tryggar inte detta.
            </seg>
            <seg n="faeaa46e">
              Min fråga är: Har Vänsterpartiet inte sett till detta i förhandlingen?
              Hur ser ni i så fall på detta i dag?
            </seg>
          </u>
          <note type="speaker" n="f7fe8419">
            Anf. 195 SIV HOLMA (v) replik:
          </note>
          <u who="siv_holma_07ab0e" xml:id="i-061eec794aade562-2" n="bee46c07">
            <seg n="4f1e3dad">
              Herr talman! Jag är faktiskt väldigt säker på att vår förhandlare,
              som har mycket bättre kunskaper i de här frågorna än vad jag har,
              har sett till detta. Jag ser också vad utskottet säger här med
              anledning av Kristdemokraternas motion. Bland annat talar man
              om att det förekommer stöd för 19 produktionscentrum. För 2004
              uppgick stödet till 16,2 miljoner kronor till exempel. De produktionscentrum
              som etablerades i anslutning till regionala resurscentrum har
              möjlighet att erhålla stöd via 2006 års filmavtal i enlighet med
              bestämmelserna i 25 och 28 §§. I dagsläget handlar det om Film
              i Väst i Västra Götaland, Filmpool Nord i Norrbotten och Film
              i Skåne. De möjligheter som de har finns alltså tillgodosedda,
              såvitt jag kan förstå.
            </seg>
            <seg n="ec59013e">
              Det är ju så, som jag sade i min avslutning, att ambitionerna
              oftast är mycket högre än vad man har möjlighet att kunna finansiera.
              Det är väl det som är den spännande utmaningen vad gäller kreativiteten
              över huvud taget när det gäller olika kulturformer, varav filmen
              är en.
            </seg>
          </u>
          <note type="speaker" n="85f77a59">
            Anf. 196 MIKAEL JOHANSSON (mp):
          </note>
          <u who="mikael_johansson_6a9f74" xml:id="i-2c820b0996cf38f1-0" n="4358c097">
            <seg n="2f6fcfa2">
              Herr talman! Jag vill peka på ett antal delar av svensk filmpolitik
              där vi inom Miljöpartiet de gröna helt eller delvis skiljer oss
              från övriga partier.
            </seg>
            <seg n="ab253cf9">
              Näst musiken, som sades i går, är film den konstform som når
              flest människor. Med tekniska landvinningar som dvd och möjligheten
              till digitala sändningar över marknätet har utbudet av film dessutom
              ökat enormt de senaste åren. För att möta den utvecklingen anser
              de gröna att det är viktigt att fria filmare ges större möjlighet
              att söka bidrag för produktioner. Det nya filmavtal som regeringen
              nu slutit med branschen är i sig positivt med ytterligare medel
              som tillförs filmskapandet, men det finns ytterligare åtgärder
              att ta till för att stärka svensk filmproduktion.
            </seg>
            <seg n="7b93d0d2">
              Redan för tio år sedan fanns förslag om att inrätta en fond för
              att ytterligare stödja produktion av svensk kvalitetsfilm producerad
              utanför de sändande bolagen. Vi anser att regeringen ska ta fasta
              på det gamla utredningsförslaget om att en utvecklingsfond för
              fria filmare ska inrättas.
            </seg>
            <seg n="d1ce1276">
              Det är ändå positivt att regeringen och utskottet pekar på de
              möjligheter som finns inom ramen för filmavtalet, till exempel
              växthusverksamhet för unga filmskapare, stöd till fortbildning
              för etablerade filmskapare samt företagsstöd till oberoende producenter.
              Även inom stödet till regionala resurscentrum för film och video
              kan så kallade plantskolor för unga filmare stödjas.
            </seg>
            <seg n="984b2662">
              Beträffande filmproduktion på våra nationella minoritetsspråk
              anser Miljöpartiet att det behövs en positiv särbehandling. Exempelvis
              samisk filmproduktion får i dag konkurrera på samma villkor som
              andra vid ansökan om medel hos Filminstitutet. Viss möjlighet
              finns för just samiska filmare att få stöd från de medel som anvisas
              för samisk kultur och som disponeras av Sametinget, men dessa
              medel är inte tillräckliga. Utredningen Film i Sameland och Tornedalen
              visar att det finns ett brett stöd för att upprätta ett resurscentrum
              för samisk och tornedalsfinsk film. För att detta ska bli verklighet
              och även tillgängligt för samtliga nationella minoriteter krävs
              ökade resurser. Miljöpartiet vill därför att filmproduktion på
              något av de erkända minoritetsspråken ges positiv särbehandling
              i form av öronmärkta pengar.
            </seg>
            <seg n="3e84673a">
              Utskottet pekar på den del i propositionen där det framgår att
              regeringen avser att ge Filminstitutet i uppdrag att se över hur
              produktionen av filmer på nationella minoritetsspråk bäst kan
              stärkas och att resultatet av uppdraget ska redovisas under nästa
              år. Låt oss då hoppas att det blir en förstärkning av produktion
              av filmer på våra nationella minoritetsspråk.
            </seg>
            <seg n="f0a3ee74">
              Under hösten 2005 presenterades Teaterförbundets rapport Filmbranschen
              och jämställdheten . Där anges att kunskapen om jämställdhetslagens
              innehåll har varit genomgående låg bland filmbranschens aktörer.
              Inställningen till jämställdhet och jämställdhetsarbete har dock
              varierat mellan olika producenter. Sexuella trakasserier är enligt
              rapporten vanligt förekommande i branschen. Åtta av tio filmbolag
              har ingen jämställdhetsplan, och än fler saknar en plan för att
              hantera just sexuella trakasserier.
            </seg>
            <seg n="ebe3ba49">
              Miljöpartiet anser att det ska ställas tydliga krav på att jämställdhets-
              och likabehandlingsplaner ska finnas i de verksamheter som får
              statligt filmstöd. Det nya filmavtalet är dock ett steg i rätt
              riktning vad gäller jämställdhet när man ställer upp ett tydligt
              och mätbart mål, nämligen att senast ett år före avtalsperiodens
              slut, det vill säga 2009, bör ettdera könet vara representerat
              till minst 40 %, räknat i antal projekt som får stöd, inom kategorierna
              manusförfattare, producent och regissör. Målet gäller för filmkategorierna
              långfilm, barn- och ungdomsfilm respektive kort- och dokumentärfilm.
            </seg>
            <seg n="c51a42ed">
              Herr talman! Med anledning av att Miljöpartiet inte är representerat
              med ordinarie ledamot i kulturutskottet och därmed inte har möjlighet
              att få vår inställning synliggjord i betänkandet via reservationer
              vill jag yrka bifall till motion Kr382 yrkande 12 avseende att
              det ska ställas tydliga krav på att jämställdhets- och likabehandlingsplaner
              ska finnas i de verksamheter som får statligt filmstöd. Självklart
              står jag bakom de två övriga yrkandena i samma motion, men för
              tids vinnande yrkar jag bifall enbart till nyss nämnda förslag.
            </seg>
          </u>
          <note type="speaker" n="363e7e10">
            Anf. 197 LENNART KOLLMATS (fp):
          </note>
          <u who="lennart_kollmats_a1da14" xml:id="i-fd86b2c7c981bef3-0" n="a7a29eb1">
            <seg n="06af175a">
              Herr talman! Vi behandlar ju det här med rörlig bild, och jag
              tror att det är väldigt bra för demokratin att det här sänds ut
              via webben och liknande och ofta också via tv. Det kommer reaktioner
              rätt snabbt numera via mejl, och jag tror att åhörar- och tittarskaran
              är avsevärt mycket större än vad den är här just nu den är alltför
              liten.
            </seg>
            <seg n="82b40073">
              Men jag kunde också, i morse vid halv åtta då jag klickade in
              mig via riksdagens hemsida till dokumenten, hitta hela gårdagskvällens
              debatt utskriven och klar. Man blir ruskigt imponerad över kammarkansliets
              effektivitet i det här avseendet!
            </seg>
            <seg n="c3159f2f">
              Jag tänker inte ta upp någonting kring Folkpartiets sakfrågor
              i det här ämnet det gjorde Hasse Backman på ett utomordentligt
              sätt i går kväll men jag ska förklara lite grann kring det rättelseblad
              som har delats ut.
            </seg>
            <seg n="ab65c8ba">
              I den filmpolitiska propositionen föreslår regeringen en uppdelning
              av ansvaret för filmpolitiken. Det innebär då att staten tar över
              ansvaret för finansieringen av Svenska Filminstitutets uppdrag
              inom huvudsakligen det filmkulturella området. Den uppdelningen
              får då till följd att Stiftelsen Svenska Filminstitutet kommer
              att omfattas av reglerna om handlingsoffentlighet. I propositionen
              föreslår man en ändring i sekretesslagens bilaga, som ska träda
              i kraft den 1 januari 2006 och tillämpas på handlingar som från
              den tidpunkten kommer in till eller upprättas hos Filminstitutet.
            </seg>
            <seg n="26bc73fc">
              Det här hade ju inte kulturutskottet något att invända emot utan
              tillstyrkte. Men vi har uppmärksammats på att riksdagen i maj
              i år fattade beslut om en ändring i samma bilaga till sekretesslagen
              som också ska träda i kraft den 1 januari 2006, och då blev det
              komplicerat. Genom ett förbiseende har regeringen inte uppmärksammat
              att de här båda lagändringarna kräver en samordning, och det är
              därför det nu först i går kom ett rättelseblad, men nu har det
              senaste, och förhoppningsvis sista, rättelsebladet kommit inför
              voteringen.
            </seg>
            <seg n="c67969ea">
              Jag vill understryka att det här rättelsebladet bara är en nödvändig
              lagteknisk korrigering. Det är alltså inte fråga om någon ändring
              i sak. Därför yrkar jag bifall, herr talman, till förslagspunkten
              17 i dess nya lydelse och till det lagförslag som finns intaget
              i den nya bilagan 3 i betänkandet.
            </seg>
          </u>
          <note n="f578209b">
            Överläggningen var härmed avslutad.
          </note>
          <note n="14dade59">
            13 § Statligt stöd för kvinnors organisering
          </note>
          <note n="5f3fe9f7">
            Föredrogs
          </note>
          <note type="speaker" n="7db93732">
            Anf. 198 INGER NORDLANDER (s):
          </note>
          <u who="inger_nordlander_e262e2" xml:id="i-70f3ed2c10778d66-0" n="5a1ccc85">
            <seg n="9c00775a">
              Herr talman! Det betänkande som vi nu ska debattera gäller statligt
              stöd till kvinnors organisering, vilket innebär att nuvarande
              statsbidrag till kvinnoorganisationers centrala verksamhet ska
              ersättas av ett nytt statsbidrag för kvinnors organisering.
            </seg>
            <seg n="84a8bb5e">
              Kvinnorörelsen har gamla anor. Sedan mitten av 1800-talet har
              kvinnor organiserat sig för att bevaka sina rättigheter och driva
              sina krav. I modern tid utvecklades kvinnorörelsen starkt i Sverige
              under 1960-talet. Kvinnors och barns rättigheter och behov blev
              tydligt förankrade, vilket drev på framväxten av välfärden i vårt
              land.
            </seg>
            <seg n="18ec2a0c">
              Kvinnorörelsens främsta syfte är att arbeta för kvinnans ställning
              i samhället och att aktivt arbeta för jämställdhet mellan kvinnor
              och män. Tiderna förändras emellertid, och i dag finns en mängd
              kvinnoorganisationer som svarar mot detta syfte men inte uppfyller
              de villkor som krävs för att få statsbidrag för sin verksamhet.
              Därför föreslås att nuvarande statsbidrag, som främst går till
              politiska partiers kvinnoorganisationer, ersätts av ett nytt statsbidrag
              som ska stödja kvinnors deltagande i egna sammanslutningar, förstärka
              deltagandet i de demokratiska processerna och därmed, förhoppningsvis,
              öka folkrörelsestödet.
            </seg>
            <seg n="fa1d9213">
              Det nya statsbidraget indelas i organisationsbidrag, etableringsbidrag
              och verksamhetsbidrag. En oberoende delegation kommer att tillsättas
              för att handha bidragsfördelningen.
            </seg>
            <seg n="02eb78df">
              Beträffande organisationsbidragsstödet till politiska partier
              och deras kvinnoorganisationer, som nu undantas, förutsätts att
              det snabbt finner sin lösning både på kort och på lång sikt.
            </seg>
            <seg n="4ebe03e7">
              I betänkandet finns fyra reservationer och ett särskilt yttrande.
            </seg>
            <seg n="3f469a89">
              Därmed, herr talman, följer vi den debatt som kommer.
            </seg>
          </u>
          <note type="speaker" n="4365e5f1">
            Anf. 199 LENA ADELSOHN LILJEROTH (m):
          </note>
          <u who="lena_adelsohn_liljeroth_b69525" xml:id="i-eacf24e143635055-2" n="a556c606">
            <seg n="4444632a">
              Herr talman! Vänner i utskottet! Basen för betänkandet är utredningen
              Statligt stöd för kvinnors organisering . De har också samma namn.
              Jag kan inte påstå att jag lusläst den, men jag har studerat delar
              av den och kan konstatera att jag, liksom kanske många andra kvinnor
              i kammaren, är engagerad i ett flertal av de föreningar och nätverk
              som nämns som exempel på kvinnors organisering.
            </seg>
            <seg n="2a97a89c">
              Jag fann till min glädje, kan man väl kanske säga, eller till
              min förvåning mig vara aktiv, i varierande grad, i sju av de verksamheter
              som tas upp på s. 341 och framåt. Det är allt från Jägareförbundets
              kvinnliga gren till Kvinnohusgruppen och 1,6-miljonerklubben.
              Det är intressant nog. Jag känner därmed att jag har stora möjligheter
              att bli representerad på alla de sätt, inte bara som folkvald.
              Nu var det inte min mening att ironisera, men jag tyckte att det
              var lite lustigt.
            </seg>
            <seg n="d61f8875">
              Det finns, som jag ser det, herr talman, ett problem med den
              här formen av bidrag, hur angelägna de än tycks vara. Det handlar
              om det så kallade fristående föreningslivets sammanväxning med
              staten. Det kan skapa ofrihet, vilket kommer att visa sig när
              bidragen ska fördelas, även om det finns klara kriterier för vilka
              som ska få ekonomiska bidrag.
            </seg>
            <seg n="add0e212">
              Det finns skäl att också peka på riskerna när medborgarnas pengar
              ska fördelas till vissa föreningar eller organisationer för att
              de, som det sägs, ska framföra sina krav och sin syn på olika
              samhällsfrågor. Vilka får och vilka får inte samhällets stöd för
              att de ska lobba för sina medlemmars sak? Samtidigt är jag efter
              många år i den ideella världen väl medveten om problemen i många
              föreningar, även sådana som de flesta medborgare tycker är omistliga,
              när det gäller att kunna överleva på enbart föreningsstöd, eller
              medlemsstöd snarare. Jag vill gärna ha det sagt.
            </seg>
            <seg n="d0aaa420">
              Syftet med det nya statsbidraget är att stödja kvinnors organisering
              i egna sammanslutningar, och det applåderar jag naturligtvis,
              i synnerhet som kvinna. Det finns oerhört många bra kvinnliga
              organisationer. Det är inte mångfalden som är problemet. Kvinnor
              är som sagt aktiva, även i föreningslivet. Parentetiskt kan man
              väl säga att det kan finnas skäl för det civila samhället att
              fundera över, utan att för den skull behöva kräva statsbidrag,
              hur man ökar mäns engagemang i det föreningsliv som inte handlar
              om idrott.
            </seg>
            <seg n="7cd19063">
              Herr talman! För kvinnor handlar den bristande jämställdheten
              för det är vad det här i själva verket handlar om till stor del
              om brist på tid. Det handlar om dåligt inflytande på jobbet; det
              gäller inte minst kvinnor inom offentlig sektor. Det handlar om
              ilskan över låga löner, även om det inte gäller oss i riksdagen
              får jag väl tillägga, herr talman. Det handlar också om rädslan
              för ökande våld och nedlagda utredningar hos polis och åklagare.
              Det är möjligt att ett ökat stöd till kvinnors organisering skulle
              bidra till förändringar på det området.
            </seg>
            <seg n="38b4543b">
              Jag tror att vi är många som skulle välkomna fler kvinnliga företagarnätverk,
              fler nätverk till stöd för misshandlade och våldtagna kvinnor
              som vägrar ta på sig skulden och i stället kräver rättvisa, fler
              nätverk med kvinnor som protesterar mot politikers övergrepp,
              som att flytta ut statliga Riksantikvarieämbetet där merparten
              anställda är kvinnor som nu riskerar att bli arbetslösa.
            </seg>
            <seg n="9730b69e">
              Sveriges riksdag, däremot, är relativt jämställd. Det är dock
              inte som i Rwanda, gubevars, där hälften av ledamöterna är kvinnor.
              Men i det här huset är 45 % av de ledamöter som valdes år 2002
              kvinnor. Siffrorna är likartade i kommun- och landstingsfullmäktige.
              Även bland väljarkåren är det jämställt. Lika många kvinnor som
              män utnyttjar sin rösträtt, och något fler kvinnor än män röstar
              bland förstagångsväljarna. Bland förtroendevalda styrelseledamöter
              i fackliga organisationer är Saco och TCO mest jämställda, medan
              LO:s styrelse bara till knappt 30 % består av kvinnor. Bland landshövdingarna
              är könsfördelningen ojämn.
            </seg>
            <seg n="9e3b1727">
              Så där kan man hålla på och räkna upp område efter område.
            </seg>
            <seg n="8ee1c833">
              Vi moderater kommer inte, trots dessa synpunkter, att yrka avslag
              på förslaget i propositionen. Däremot har vi en del synpunkter
              som tas upp i två moderata motioner. Båda rör stödet till riksdagspartiernas
              kvinnoorganisationer, och Magdalena Andersson kommer också att
              ta upp frågan senare i kväll.
            </seg>
            <seg n="fc497818">
              Moderatkvinnorna var tidigare ett förbund, Moderata kvinnoförbundet.
              För drygt åtta år sedan ändrades organisationsformen till ett
              mer modernt nätverk, bland annat för att förhindra att mycket
              tid gick åt till möten, formalia, i stället för till den direkta
              politiska verksamheten. Nu bedrivs arbetet bland moderatkvinnorna
              i nätverk, föreningar och projektgrupper, och det finns också
              ett starkt internationellt engagemang. Målet för allt detta är
              givetvis att engagera fler kvinnor genom att utbilda och coacha
              dem, för att så småningom få dem att vilja satsa på politiken.
            </seg>
            <seg n="aebd4ba7">
              Efter ombildningen till nätverk har dock moderatkvinnorna missgynnats
              ekonomiskt, trots uttalade löften från dåvarande ministern Mona
              Sahlin om att omorganisationen inte skulle påverka de statliga
              bidragen. Det var ett löftesbrott. Givetvis har detta påverkat
              moderatkvinnornas verksamhet. Samma sak gäller sannolikt Vänsterpartiets
              kvinnor, som inte heller fick några pengar.
            </seg>
            <seg n="4e6fa95f">
              Herr talman! I utredningen som ligger till grund för propositionen
              finns ett förslag om hur frågan om stödet till de politiska kvinnoförbunden
              ska lösas. Frågan togs upp i en interpellationsdebatt i fjol.
              Jag tror att det var Annika Qarlsson och jag som då mötte Jens
              Orback, som lovade att lösa den. Men det här kallar jag inte en
              lösning. Det är uppskjutet på framtiden, som så mycket annat när
              det handlar om denna regering.
            </seg>
            <seg n="93624f4b">
              Frågan om hur politiska partiers kvinnoorganisationer på sikt
              ska behandlas kommer att utredas vidare, står det i propositionen.
              Det sägs att en sådan översyn bör påbörjas 2006. Bör! Tills vidare,
              står det på s. 12 i propositionen, bör dock riksdagspartiernas
              kvinnoorganisationer beredas möjlighet till stöd för sin organisering
              och verksamhet i särskild ordning. Hur då och när då, frågar man
              sig. Det hade varit tidssparande och enkelt, herr talman, om det
              funnits ett konkret förslag i propositionen om kvinnors organisering,
              såvida man inte tycker att just organisering i politiska partier
              är tämligen ointressant.
            </seg>
          </u>
          <note n="11327f1d">
            Med detta vill jag yrka bifall till reservation nr 1.
          </note>
          <note type="speaker" n="c8bc29a3">
            Anf. 200 LARS GUSTAFSSON (kd):
          </note>
          <u who="lars_gustafsson_3ee01d" xml:id="i-e6b9f6bc8daee733-0" n="9be59138">
            <seg n="9411145b">
              Herr talman! För första gången i detta celebra sällskap från
              kulturutskottet får jag väl framföra vad jag har på hjärtat.
            </seg>
            <seg n="a2fde8e3">
              Det är anmärkningsvärt att vi än i dag kan mäta och notera ekonomiska
              och arbetsfördelande skillnader mellan könen. Det måste ju vara
              ett axiom att alla människor, inte bara i texter och målsättningar,
              ska ha lika värde och dessutom lika möjligheter i relation till
              utbildning och erfarenhet.
            </seg>
            <seg n="1ffed7dd">
              Betänkandet tar bland annat upp frågan om hur staten ska ge ekonomiskt
              stöd till kvinnors organisering. En av huvudteserna i förslaget
              är att det nya stödet för kvinnors organisering ska stärka kvinnors
              deltagande i den demokratiska processen. Detta är givetvis bra,
              vilket också Gunilla Tjernberg har tagit upp i sin motion. Däremot
              anser Kristdemokraterna att det är fel att våra politiska kvinnoorganisationer
              utesluts från detta stöd. Dessa organisationer om några uppfyller
              mycket väl de kriterier som ställs upp för stödet. Dessutom har
              de en bred och god förankring i samhället, som i sin tur skapar
              grogrund för det fortsatta demokratiska arbetet. Det är märkligt
              att man i förslaget inte har presenterat en lösning på detta problem
              utan säger att man ska göra det i efterhand. Det är olyckligt,
              för jag anser att vi behöver fler kvinnor i de beslutande församlingarna
              och inte färre.
            </seg>
          </u>
          <note n="b5f13890">
            Herr talman! Med det vill jag yrka bifall till reservation nr
            2 under punkt 2.
          </note>
          <note type="speaker" n="38c0f149">
            Anf. 201 SIV HOLMA (v):
          </note>
          <u who="siv_holma_07ab0e" xml:id="i-061eec794aade562-3" n="bee46c07">
            <seg n="5991bcc1">
              Herr talman! Jag yrkar bifall till förslaget i den del av betänkandet
              som behandlar propositionen Statligt stöd för kvinnors organisering
              . Propositionen är ett resultat av samarbetet mellan den socialdemokratiska
              regeringen, Vänsterpartiet och Miljöpartiet. Det rödgröna budgetsamarbetet
              resulterade i att det för 2006 tillförs ytterligare 118 miljoner
              kronor till kvinnojourverksamheten, kvinnors organisering och
              nationellt kunskapscentrum. För 2007 ökar den summan till 143
              miljoner kronor, och för 2008 ökar den med ytterligare 1 miljon,
              det vill säga till 144 miljoner kronor. Vi anser naturligtvis
              att de ökade resurserna är viktiga i arbetet för att stärka kvinnors
              ställning i samhället.
            </seg>
            <seg n="aa4506d6">
              Jag yrkar också bifall till Vänsterpartiets reservation nr 4,
              Återrapporteringskrav och kvalitetssäkring, under punkt 5. Statens
              stöd till ideella organisationer uppgår årligen till 7,4 miljarder
              kronor. Sveriges starka folkrörelse- och organisationstradition
              ska självklart omfattas av de jämställdhetspolitiska målen. Vi
              anser därför att all bidragsgivning ska ha jämställdhetspolitiska
              kriterier. Vi anser att särskilda återrapporteringskrav som tar
              sikte på fördelning och innehåll ur ett könsmaktsperspektiv bör
              införas och tydliggöras för organisationer och föreningar som
              får statsbidrag. De här återrapporteringskraven ska finnas i förordningar
              och regleringsbrev för varje statsbidrag och ska ses som ett förtydligande
              av det krav på demokratisk organisation som finns i de flesta
              statsbidragsförordningar. Vi vill också att återrapporteringskraven
              ska innehålla könsuppdelad statistik från bidragsgivande myndighet
              och från organisationer som beviljats bidrag. Det ska gälla statsbidrag
              som fördelas på central och på regional nivå. Organisationer som
              uppbär statsbidrag bör redovisa hur resurserna fördelats ur ett
              könsmaktsperspektiv. Det innebär att man ska göra kvalitativa
              utvärderingar ur ett könsmaktsperspektiv. Det är viktigt att allt
              jämställdhetsarbete har en feministisk inriktning som syftar till
              att förändra de ojämlika maktförhållandena mellan könen.
            </seg>
            <seg n="affa2a3f">
              Herr talman! Dagens betänkande handlar i huvudsak om statligt
              stöd för kvinnors organisering. Förstärkningen av anslaget är
              från och med nästa år drygt åtta gånger större än dagens nivå.
              Det handlar alltså om en kraftig ökning. Årets anslag ligger på
              3,4 miljoner. 2006 höjs nivån till 28,9 miljoner. 2007 höjs nivån
              ytterligare 1 ½ miljon. Och 2008, slutligen, höjs den ytterligare
              1 miljon och slutar på 31,4 miljoner.
            </seg>
            <seg n="b5d6b176">
              I dag har 18 organisationer statsbidrag från anslaget. Dagens
              system har tillämpats i 23 år och härstammar från en proposition,
              1981/82:155, om statsbidrag till kvinnoorganisationers centrala
              verksamhet. I den utredning som ligger till grund för regeringens
              proposition uppskattade utredaren att det finns ungefär hundra
              kvinnoorganisationer som inte uppfyller villkoren men som har
              en verksamhet som svarar mot syftet med statsbidraget. Förutom
              anslagsförstärkningen kommer det nya bidragssystemet att vara
              ett tydligare folkrörelsestöd. Det nya bidragssystemet kommer
              på ett bättre sätt än tidigare att kunna stödja kvinnors organisering
              i egna sammanslutningar och kvinnors deltagande i den demokratiska
              processen. Det nya bidragssystemet består av tre delar: organisationsbidrag,
              etableringsbidrag och verksamhetsbidrag. Organisationsbidraget
              ska stödja etablerade organisationers verksamhet som helhet. Etableringsbidraget
              däremot möjliggör stöd till nybildade kvinnoorganisationer. Och
              verksamhetsstödet går till särskilda aktiviteter.
            </seg>
            <seg n="ace5ed65">
              Det finns många motioner som handlar om de politiska partierna
              och deras kvinnoorganisationer och om att de ska få stöd från
              detta anslag. Lena Adelsohn och Lars Gustafsson har varit uppe
              i talarstolen och talat för detta.
            </seg>
            <seg n="92f851a0">
              I dag utgår 811 000 kr till tre politiska kvinnoförbund: Centerkvinnorna,
              Sveriges Socialdemokratiska kvinnoförbund och Kristdemokratiska
              kvinnoförbundet. I utredningen som ligger till grund för propositionen
              föreslogs att riksdagspartiernas kvinnoorganisationer skulle få
              stöd via partistödet. Det anser jag är ett riktigt förhållningssätt.
              Utredarens ursprungliga förslag låg på 10 % av partistödet, vilket
              då skulle innebära 14 miljoner. Om jag har räknat rätt ligger
              dagens partistöd på 170 miljoner kronor, och 10 % på detta skulle
              innebära 17 miljoner. Det hade varit intressant att få en redovisning
              på hur mycket riksdagspartierna i dag avsätter till de egna kvinnornas
              organisering. Hur mycket som avsätts är också en måttstock på
              hur viktigt moderpartiet anser att det kvinnopolitiska arbetet
              är.
            </seg>
            <seg n="fa5873b6">
              Vänsterpartiet ställer trots dessa invändningar upp på majoritetens
              uppfattning, att i ett kortsiktigt perspektiv kan en mindre del
              av anslaget till statligt stöd för kvinnors organisering gå till
              kvinnors organisering i riksdagspartierna. Där säger också kulturutskottet
              att man från alla partiers sida liksom ska komma fram till en
              fördelningsmodell som är acceptabel.
            </seg>
            <seg n="064a6ea9">
              Till Lena Adelsohn Liljeroth vill jag säga så här: Självklart
              ska också andra former av organisering av kvinnor än kvinnoförbund
              kunna ta del av detta.
            </seg>
            <seg n="d1838842">
              Att det ska vara en mindre andel från det här anslaget motiverar
              vi från Vänsterpartiet med att det om man skulle ta en väldigt
              stor andel låt oss säga 14 miljoner eller 17 miljoner skulle förfela
              syftet med anslaget, som är tänkt att på ett brett sätt stimulera
              kvinnors egna sätt att organisera sin verksamhet. Det är också
              viktigt att stärka kvinnor utanför etablissemanget, dit riksdagspartierna
              måste hänföras. Då tänker jag på alla de kvinnoorganisationer
              runtom i landet som jobbar på och inte bara på de kvinnor som
              Lena räknade upp. Hon sade att vi fanns med i olika sorter, vi
              etablerade kvinnor. I en motion står det till exempel om Södertälje
              och invandrarkvinnor. Sådana kvinnoorganisationer skulle kunna
              få del av det här bidraget.
            </seg>
            <seg n="fbfef0fc">
              I Vänsterpartiets särskilda yttrande säger vi att det är självklart
              att riksdagen, när riksdagspartierna har kommit överens om en
              för alla acceptabel modell, på lämpligt sätt blir informerad om
              resultatet av en sådan överenskommelse. Det är viktigt av demokratiska
              skäl.
            </seg>
            <seg n="6602119a">
              När det gäller den här utredningen och hur stödet till de politiska
              partiernas kvinnoorganisationer på sikt ska lösas har jag redan
              sagt att jag tycker att det ska ingå i partistödet. En del av
              partistödet ska avsättas. Det är alltså Vänsterpartiets uppfattning.
              Men vi känner också att det finns viktiga demokratiska aspekter
              när det gäller möjligheter för kvinnoorganisationer som tillhör
              politiska partier som inte klarar fyraprocentsspärren.
            </seg>
            <seg n="bbc58436">
              Det är viktigt att de också kan vara med fortsättningsvis i den
              demokratiska verksamheten och dialogen. Det finns undersökningar
              som säger att kvinnor i de små partierna har minst lika stora
              behov som i större partier att bli stärkta. Naturligtvis ska samma
              demokratikrav som ställs på övriga kvinnoorganisationer också
              infrias av dessa organisationer för att de ska kunna få bidrag.
            </seg>
          </u>
          <note type="speaker" n="18b323eb">
            Anf. 202 EVA ARVIDSSON (s):
          </note>
          <u who="eva_arvidsson_b07675" xml:id="i-e46544677bbaa057-0" n="8f1e019c" next="i-386ee56157870d36-0">
            <seg n="17828486">
              Herr talman! Som vi har hört i tidigare anföranden handlar betänkandet
              KrU6 om ett nytt statsbidrag för kvinnors organisering. Syftet
              med det nya statsbidraget är att stödja kvinnors organisering
              i egna sammanslutningar, främja kvinnors deltagande i den demokratiska
              processen och i samhällslivet och att kvinnor ska kunna bevaka
              sina rättigheter och driva sina krav. Det är precis som har sagts
              här.
            </seg>
            <seg n="2f5e8dba">
              Enligt utskottet ska det också vara ett villkor för statsbidraget
              att organisationen ska stärka kvinnans ställning i samhället,
              och det gäller även paraplyorganisationen. I jämförelse med nuvarande
              bidragssystem har syftet fått en betydligt vidare formulering.
              Statsbidraget ska vara ett tydligare folkrörelsestöd. Det kommer
              att öka kvinnors möjligheter att arbeta för jämställdhet genom
              att fler kvinnoorganisationer än hittills kommer att ansöka och
              kunna beviljas statsbidrag.
            </seg>
            <seg n="9210e0e3">
              Det går att se ett klart samband mellan hur framgångsrikt jämställdhetsarbetet
              varit och hur stark kvinnorörelsen har varit i olika delar av
              landet. Kvinnors organisering i egna organisationer står inte
              i motsättning till principen om jämställdhetsintegrering. Särorganisering
              är ett medel att synliggöra kvinnors särskilda villkor, erfarenheter
              och krav på förändring.
            </seg>
            <seg n="7f6983bd">
              Utan en pådrivande kvinnorörelse hade vi i Sverige inte uppnått
              den jämställdhet vi i dag har uppnått, även om vi har en bra bit
              kvar till ett jämställt samhälle. Jämställdhet är inte enbart
              en fråga för kvinnor, utan den är lika angelägen för män. Men
              kvinnoorganisationerna är fortfarande en viktig aktör för jämställdheten.
              Kvinnorörelsen är nödvändig i det demokratiska utvecklingsarbete
              som jämställdhetssträvandena innebär.
            </seg>
          </u>
          <note n="74be031f">
            Herr talman! I betänkandet finns fyra reservationer och ett särskilt
            yttrande. Jag yrkar bifall till utskottets förslag i betänkandet
            och avslag på samtliga reservationer.
          </note>
          <u who="eva_arvidsson_b07675" xml:id="i-386ee56157870d36-0" n="8f1e019c" prev="i-e46544677bbaa057-0">
            <seg n="7fbabfbf">
              Det är många som är glada över det kraftigt utökade stöd till
              kvinnoorganisationerna som föreslås i betänkandet. Man skulle
              kunna säga att det är en riktig julklapp. I dag är anslagsnivån
              3,4 miljoner och kommer under 2006 att utökas med 25,5 miljoner.
              Anslagsnivån blir totalt 28,9 miljoner. Utskottet välkomnar den
              stora ekonomiska satsningen, som har behandlats i kulturutskottets
              budgetbetänkande i går.
            </seg>
            <seg n="848f1949">
              Det nya statsbidraget till kvinnors organisering föreslås bestå
              av ett organisationsbidrag, ett etableringsbidrag och ett verksamhetsbidrag.
              Eftersom politiska partier och deras kvinnoorganisationer enligt
              regeringens bedömning bör uteslutas från möjligheten att få organisationsbidrag
              förutsätter utskottet att regeringen tillsammans med övriga riksdagspartier
              snarast löser frågan om stöd till riksdagspartiernas kvinnoorganisationer
              på kort och lång sikt.
            </seg>
            <seg n="8bd72015">
              Utskottet anser också att demokrativillkoret kompletteras med
              att kvinnoorganisationens verksamhet inte får strida mot demokratins
              idéer. Vidare bör kravet på regionalt och lokalt förankrad verksamhet
              ytterligare övervägas samt en närmare precisering av begreppet
              riksintresse.
            </seg>
            <seg n="47aabbe1">
              Utskottet delar regeringens bedömning att mottagare av verksamhetsbidrag
              bör vara kvinnoorganisationer, paraplyorganisationer för kvinnoorganisationer,
              kvinnonätverk som inte är ideella föreningar och stiftelser. Men
              utskottet förutsätter att begreppet kvinnonätverk kan ges en tydlig
              definition i den nya förordningen och att regeringen på något
              sätt avgränsar de stiftelser som kan komma i fråga för bidrag.
              Även här anser utskottet att ett villkor för verksamhetsbidrag
              bör vara att organisationen är demokratiskt uppbyggd och att verksamheten
              inte får strida mot demokratins idéer.
            </seg>
            <seg n="5ea6b769">
              När det gäller etableringsbidraget bör villkoren i stort vara
              desamma som för organisationsbidrag utan krav på en viss minsta
              verksamhetstid. Utskottet anser precis som regeringen att nybildade
              kvinnoorganisationer är mottagare men att även paraplyorganisationer
              omfattas av etableringsbidraget.
            </seg>
            <seg n="2cc27e1f">
              Bidragshanteringen kommer att delegeras till en delegation i
              avvaktan på en mer permanent myndighetslösning för hantering av
              statsbidraget. Delegationen kommer att inrättas så snart riksdagen
              har fattat beslut om betänkandet.
            </seg>
            <seg n="4f15a6f0">
              Användningen av det nya statsbidraget kommer på olika sätt att
              följas upp. Av intresse är hur stödet fördelar sig på olika bidragsformer,
              hur många organisationer som beviljats stöd inom respektive bidragsform,
              vilken typ av organisationer det är fråga om samt naturligtvis
              bidragets effekter och delegationens erfarenheter.
            </seg>
            <seg n="7c3ebd06">
              Herr talman! Avslutningsvis vill jag kort kommentera reservationerna
              från Moderaterna, Kristdemokraterna och Vänsterpartiet.
            </seg>
            <seg n="a61c082d">
              Moderaterna kräver i sin reservation att frågan om stöd till
              riksdagspartiernas kvinnoorganisationer löses på kort och lång
              sikt. En kortsiktig lösning ska gälla från och med 2006 och fram
              till dess att ett definitivt förslag föreligger där samtliga riksdagspartiers
              kvinnoorganisationer erhåller statsbidrag på samma villkor. Jag
              utgår ifrån att det blir lösningen.
            </seg>
            <seg n="762f9480">
              När det gäller den långsiktiga lösningen, det framtida bidraget
              och dess utformning, förordar Moderaterna en överenskommelse mellan
              de politiska partierna, och där är den finska modellen ett exempel
              som lyfts fram. Den finska modellen är ett möjligt alternativ.
              Den kräver en överenskommelse mellan partierna, och en sådan hade
              inte träffats när propositionen beslutades. Frågan kräver ytterligare
              utredning. Tanken är att översynen bland annat ska titta på den
              finska modellen.
            </seg>
            <seg n="7e1471ba">
              Kristdemokraterna har två reservationer, varav den ena också
              handlar om stödet till de politiska kvinnoorganisationerna. Den
              andra handlar om risken för godtycklighet i bidragsgivningen.
              Regeringen håller på att ta fram kommittédirektiv för delegationen,
              som kommer att tillhöra kommittéväsendet. Med den uppföljning
              av arbetet som både regeringen och utskottet i sitt betänkande
              har lyft fram ser jag ingen risk för godtycklighet.
            </seg>
            <seg n="fa376bf4">
              Vänsterpartiets reservation handlar om återrapporteringskrav
              och kvalitetssäkring, som vi tycker är bra. Det framgår också
              av propositionen att regeringen avser att återkomma till riksdagen
              när det gäller det.
            </seg>
          </u>
          <note n="72d65bc7">
            Delegationen bör enligt regeringen redovisa sina erfarenheter
            och slutsatser av tillämpningen av förordningen om statsbidraget
            för kvinnors organisering senast den 31 december 2007.
          </note>
          <note type="speaker" n="80460ddd">
            Anf. 203 LARS GUSTAFSSON (kd) replik:
          </note>
          <u who="lars_gustafsson_3ee01d" xml:id="i-e6b9f6bc8daee733-1" n="9be59138">
            <seg n="9ff16450">
              Herr talman! Som något fåvitsk i denna församling kanske jag
              kan få ställa några frågor.
            </seg>
            <seg n="973f88ed">
              Jag tycker först och främst att det är bra att man vidgar kretsen
              för bidragen till andra kvinnoorganisationer. Jag har en fråga
              här. Man skriver: Utskottet anser i likhet med regeringen att
              det är av stor vikt att den bidragsberättigade kvinnoorganisationen
              ska arbeta för att stärka kvinnans ställning i samhället.
            </seg>
            <seg n="a38f3620">
              Vilka kvinnoförbund i den politiska sfären är det som inte gör
              det?
            </seg>
          </u>
          <note type="speaker" n="79284744">
            Anf. 204 EVA ARVIDSSON (s) replik:
          </note>
          <u who="eva_arvidsson_b07675" xml:id="i-aa393d87f10bb49b-0" n="8f1e019c">
            <seg n="d7acdb61">
              Herr talman! Jag tror att de allra flesta arbetar på det sättet.
              Jag kan inte säga om alla gör det, men jag utgår ifrån att man
              gör det.
            </seg>
          </u>
          <note type="speaker" n="091ca6e5">
            Anf. 205 LARS GUSTAFSSON (kd) replik:
          </note>
          <u who="lars_gustafsson_3ee01d" xml:id="i-e6b9f6bc8daee733-2" n="9be59138">
            <seg n="e08989e5">
              Herr talman! Då blir nästa fråga: Hur kommer det sig att man
              inte redan från början när man har haft en utredning lägger fram
              ett förslag som löser den ekonomiska övergången med förändringar
              av bidrag till de politiska kvinnoförbunden? Det borde man redan
              ha klarat ut innan man lägger fram en proposition till riksdagen.
            </seg>
          </u>
          <note type="speaker" n="c0696319">
            Anf. 206 EVA ARVIDSSON (s) replik:
          </note>
          <u who="eva_arvidsson_b07675" xml:id="i-aa393d87f10bb49b-1" n="8f1e019c">
            <seg n="483618a4">
              Herr talman! Det kan man tycka. Det hade varit bra om alltihop
              varit med på en gång. Det ska göras en översyn där man bland annat
              tittar på den finska modellen. Men det finns också andra modeller
              att titta på, och vissa utvärderingar har gjorts. Jag utgår från
              att man snart kommer fram till hur det ska se ut med bidragsgivningen.
            </seg>
          </u>
          <note type="speaker" n="b844cd16">
            Anf. 207 ANNIKA QARLSSON (c):
          </note>
          <u who="annika_qarlsson_19f936" xml:id="i-6f50d7f36a99b93d-3" n="32bcaa39">
            <seg n="eb656539">
              Herr talman! Statligt stöd för kvinnors organisering är ett långvarigt
              arbete som delvis har kommit i mål nu snart, i morgon klockan
              fem kanske.
            </seg>
            <seg n="e0b15e7c">
              Man kan fundera på om det behövs. Vi har löneskillnader i samhället
              som består. Vi har tvååriga flickor som är experter på att hämta
              tvååriga pojkars ytterkläder på dagis. Vi kan se regeringens eget
              projekt Flicka där man går in och ska stärka flickor i stället
              för att fokusera på pojkar. Allt är med andra ord som vanligt.
              Det är man, män och pojkar som är norm, och det är jag, flickor
              och kvinnor som avviker.
            </seg>
            <seg n="a6b32403">
              I det här är det bara en sak som gäller. Det handlar om att öka
              kunskapen och om att öka kompetensen. Det är det enda sättet att
              komma ur detta. Det handlar också om en ökad medvetenhet.
            </seg>
            <seg n="f410731c">
              Jag tänker lite grann på riksdagens arbete som talmannen så förtjänstfullt
              har varit med om att utföra. Där handlar det mycket om att öka
              kunskap och kompetens och sedan systematiskt jobba med det på
              olika nivåer.
            </seg>
            <seg n="630e94c7">
              Det gäller nu utredningen om stödet till kvinnors organisering.
              Det måste finnas ett tryck i frågan för att man ska känna att
              man måste arbeta med de här frågorna, antingen man tycker att
              de är viktiga eller inte. Det är ju lite olika hur man ser på
              det på olika ställen, både i Sverige och i resten av världen.
              Det är det som kvinnors organisering, antingen i de politiska
              kvinnoförbunden eller i andra organisationer, har sett till att
              hålla ett tryck på, eller hur, herr talman?
            </seg>
            <seg n="9a1fc971">
              Det har varit ett långvarigt arbete. Lena Josefssons utredning
              var bara en sluttamp på ett betydligt större arbete. Det har funnits
              fler utredningar som har gjorts tidigare, men detta har nu lett
              till att det kom ett konkret förslag från regeringen. Det var
              bra.
            </seg>
            <seg n="17396526">
              Vi tillstyrker betänkandet. Vi tycker att det i vissa delar är
              bra. Det är skönt att det äntligen har kommit fram. Men och nu
              kommer det ett men de politiska kvinnoförbunden kom inte med.
              Det tycker jag är mycket synd, speciellt med tanke på tidsaspekten
              och hur lång tid det har tagit att ta fram det här. Man kan bli
              lite bekymrad och fundersam över det, men vi får väl se till att
              hjälpas åt att hålla tryck i frågan.
            </seg>
            <seg n="76d35794">
              Man kan fundera på det här. Som ordförande för Sveriges största
              kvinnoförbund, som dessutom fortfarande är organiserat enligt
              formulär 1 A när det gäller hur organisationer ska vara organiserade
              för att få ett statligt stöd, kan man tycka att vi har det bra.
              Vi behöver väl inte fundera mer på det här, kan man tänka. Men
              självfallet ser vi en viktig uppgift. Vi har kvinnoorganisering
              i alla politiska kvinnoförbund, och vi har också en koppling ut
              till den övriga kvinnoorganiseringen. Någonstans är det dem vi
              behöver. De ska ligga på oss som en blåslampa för att vi i vår
              tur ska ligga på som en blåslampa på våra partier, som sedan ligger
              på så att det händer saker och ting.
            </seg>
            <seg n="1ed2a00d">
              Jag tror inte att det har med modernitet att göra hur man är
              organiserad. Hur man väljer att organisera sig handlar om vilka
              behov som finns och på vilket sätt man ser att man kan verka bäst.
            </seg>
            <seg n="54a3c412">
              Därför är funderingen: Hur går vi vidare? Ett förslag som har
              förts fram i debatten i dag handlar om att de pengar som är avsatta
              i det här också skulle komma oss till del. Jag tycker faktiskt
              som betänkandet. Jag har inte för avsikt att gå in och göra så
              att vi ska ha del av pengarna. Det som jag däremot vill trycka
              på och skicka med majoriteten är att se till att arbetet verkligen
              kommer vidare. Sedan får vi andra trycka på i respektive partier
              för att vi ska komma fram. Jag tror att det handlar om att se
              till att det inom partistödet finns utrymme även för kvinnors
              organisering.
            </seg>
            <seg n="020ea0a8">
              Jag vill bara skicka med en uppmaning. Fega inte ur, och låt
              det inte ta tid! Se till att återkomma snarast möjligt med ett
              förslag som också ger de politiska kvinnoförbunden en möjlighet
              att verka för att föra arbetet vidare framåt, hur vi än har organiserat
              oss efter modell 1 A eller 7 C.
            </seg>
          </u>
          <note type="speaker" n="18afffdb">
            Anf. 208 ULF HOLM (mp):
          </note>
          <u who="ulf_holm_0fcd2f" xml:id="i-9c13a9e83ee51007-0" n="0dc78dae">
            <seg n="0b65db45">
              Herr talman! Jag ska börja med att yrka bifall till utskottets
              förslag i betänkandet i dess helhet. Vi från Miljöpartiet har
              ingen ordinarie ledamot i kulturutskottet, men eftersom betänkandet
              bygger på en överenskommelse mellan Miljöpartiet, Socialdemokraterna
              och Vänstern står vi givetvis bakom förslaget.
            </seg>
            <seg n="69b90131">
              Från Miljöpartiets sida är vi mycket nöjda med att kunna redovisa
              att vi i höstens budgetförhandlingar har lyckats få gehör från
              våra samarbetspartier för den nu föreslagna kraftiga höjningen
              av stödet till kvinnors organisering från dagens 3,4 miljoner
              till hela 28,9 miljoner nästa år. Det innebär åtta gånger mer
              pengar till detta viktiga område.
            </seg>
            <seg n="19e10eda">
              För visst är detta ett viktigt politikområde! Kvinnors organisering
              och därmed engagemang spelar en helt avgörande roll när det gäller
              att föra upp nya frågor och visa på lösningar på den demokratiska
              agendan. Historien talar sitt tydliga språk och ger bevis på detta.
              Det gäller allt från rösträtten för kvinnor till offentlig barnomsorg
              och krav på högre representation till bland annat riksdagen. I
              dag har vi en nästan världsunikt jämställd riksdag. Framgångarna
              är många.
            </seg>
            <seg n="18873166">
              Men denna kamp är inte över. Det finns tyvärr mycket kvar att
              göra på jämställdhetsområdet.
            </seg>
            <seg n="5800f8dd">
              Jämställdhetsområdet är inte bara en kvinnofråga. Det är också
              minst lika mycket en mansfråga. Det är helt avgörande att vi män
              engagerar oss och deltar aktivt i arbetet. Vi män behöver ett
              tryck på oss från kvinnor. Jag tror att talmannen kan instämma
              i detta också. Där spelar kvinnoorganisationerna en helt avgörande
              roll. Det är därför det är så viktigt att kvinnoorganiseringen
              får mer pengar.
            </seg>
            <seg n="6db6b833">
              Kvinnors kamp har tyvärr skett på väldigt ojämna villkor. Medan
              staten, kommunerna och så vidare gärna bidrar med stora pengar
              till andra rörelser har kvinnorörelsen kämpat i motvind. För mig
              och Miljöpartiet är det självklart att detta stöd ska öka.
            </seg>
            <seg n="942f9018">
              I år är det bara 18 kvinnoorganisationer som uppfyller dagens
              villkor för det statliga stödet. Samtidigt uppskattas att det
              finns i runda tal hundra ytterligare kvinnoorganisationer som
              inte får något stöd.
            </seg>
            <seg n="5524c9c3">
              Jag är därför glad över att vi dels har lyckats öka det ekonomiska
              stödet till nästan 29 miljoner, dels nu samtidigt förändrar villkoren
              för att fler ska få del av detta stöd. Dessa förändrade villkor
              kommer att innebära att långt fler kvinnoorganisationer kommer
              att få del av stödet.
            </seg>
            <seg n="9a18dad6">
              Bidraget ska främja kvinnors deltagande i den demokratiska processen
              och samhällslivet. Utskottet har ytterligare förtydligat syftet
              med stödet så att det ska framgå att organisationerna ska arbeta
              för att stärka kvinnans ställning i samhället. Det är givetvis
              bra, på samma sätt som det tydligt nu framgår att det är ett folkrörelseperspektiv
              som ska lyftas fram.
            </seg>
            <seg n="582e1f3e">
              För tids vinnings skull, herr talman, ska jag inte gå in på att
              redovisa det nya regelverket. Det har så många andra talare gjort
              tidigare. Jag kan bara konstatera att jag och Miljöpartiet är
              mycket stolta och glada över att detta förslag nu har lagts fram
              och att beslut kan fattas av riksdagen i morgon kl. 17.00.
            </seg>
          </u>
          <note type="speaker" n="c8816cc4">
            Anf. 209 BIRGITTA AHLQVIST (s):
          </note>
          <u who="birgitta_ahlqvist_d00180" xml:id="i-af55dc7c96823ed4-0" n="dd64fbab">
            <seg n="b0f0b6fe">
              Herr talman! Jag sitter inte i kulturutskottet, men jag är så
              oerhört glad över detta betänkande att jag känner att jag måste
              få gå upp i talarstolen och säga någonting.
            </seg>
            <seg n="324e0b40">
              Vi har hunnit långt med den lagstadgade jämställdheten i Sverige.
              Men trots detta har vi fortfarande en lång väg att gå när det
              gäller praktiken. Och kvinnoorganisationerna betyder oerhört mycket
              för den här vandringen.
            </seg>
            <seg n="98ff9437">
              I dag våldtas och misshandlas kvinnor dagligen i vårt land. Kvinnor
              har sämre löner än manliga arbetskamrater. Inom företag och politik
              är det fortfarande en majoritet av män på de ledande posterna.
              Tusentals flickor och kvinnor får inte möjlighet att forma sina
              liv efter egen vilja utan tvingas att leva i patriarkala familjer
              som styrs av urgamla hedersregler detta trots att vi har en bra
              lagstiftning i Sverige, den bästa i världen på det här området.
            </seg>
            <seg n="97aa8e9d">
              De här exemplen visar att det behövs organisationer som kämpar
              med kvinnor för kvinnors rätt och för jämställdheten i vårt land.
              Det har funnits kvinnoorganisationer i Sverige sedan drygt hundra
              år tillbaka. Rösträtten var ju den fråga som fick kvinnor att
              organisera sig första gången. När den var vunnen handlade kampen
              om rätten till arbete och ekonomisk trygghet. Det handlade om
              arvsrätt, pensioner, barnbidrag och annat som i dag är en självklarhet
              för oss i Sverige.
            </seg>
            <seg n="5d306370">
              Under 60- och 70-talen radikaliserades kvinnorörelsen. I stället
              för att bygga upp organisationer satsade man på att mobilisera
              kvinnor till demonstrationer och marscher det var jag själv med
              om och kravet på lika ansvar mellan kvinnor och män inom familjen
              föddes. Vi kvinnor ville ut i arbetslivet, och vi krävde daghem.
              Kampen handlade också om rätten till fri abort och om att sexuella
              övergrepp och misshandel av kvinnor skulle falla under allmänt
              åtal.
            </seg>
            <seg n="2e0b4fe5">
              Den växande kvinnorörelsen ledde till att vi fick statliga bidrag.
              Staten införde stöd till kvinnoorganisationerna i början av 80-talet.
              Då såg man fortfarande jämställdheten som en fråga som i första
              hand angick kvinnor. Synen har dessbättre förändrats sedan dess,
              och i dag inser vi att jämställdheten är en fråga som berör hela
              samhället, både kvinnor och män.
            </seg>
            <seg n="5904a7b2">
              Att vi kvinnor fortsätter att organisera oss i egna föreningar
              står inte i motsats till denna syn. Särorganisationer är ett medel
              att göra kvinnors villkor och erfarenheter tydliga. Det kommer
              att behövas en lång tid för att påverka attityder och den politiska
              dagordningen. Det är nödvändigt för att fortsätta att driva jämställdhetsarbetet
              framåt.
            </seg>
            <seg n="f4a57c0c">
              Hittills är det, som vi har hört i kväll, knappt 20 kvinnoorganisationer
              som har fått statligt bidrag. I och med det här förslaget kommer
              kanske hundra organisationer som på olika sätt arbetar med kvinnofrågor
              att få bidrag. De har en mycket mångfasetterad verksamhet och
              jobbar på olika sätt.
            </seg>
            <seg n="925cd181">
              Det här kommer att betyda mycket för dessa organisationer, för
              oss kvinnor och för kvinnors rätt i samhället. Det handlar om
              kvinnors mänskliga rättigheter.
            </seg>
            <seg n="65fc758a">
              Syftet med bidraget är, som vi ser i betänkandet, både att underlätta
              kvinnors möjlighet att delta i samhället och att föreningarna
              bättre ska kunna bevaka kvinnors rättigheter och driva kvinnors
              krav. Men det är också en tydlig politisk markering av att fortsatt
              jämställdhetsarbete i vårt land är oerhört viktigt.
            </seg>
            <seg n="dbb03bb5">
              Jag yrkar bifall till förslaget i detta mycket fina betänkande
              som kulturutskottet har behandlat.
            </seg>
          </u>
          <note type="speaker" n="36a64087">
            Anf. 210 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-5298ba0548810958-0" n="fd1f4a1b">
            <seg n="dd84a42c">
              Herr talman! Sammanträden, protokoll och kallelser ja, ni känner
              igen allt det där. Vi moderatkvinnor bestämde oss för att det
              egentligen inte var det som var meningen, utan vi ville ägna oss
              åt politik. Vi ville prata sakfrågor. Vi ville engagera andra
              kvinnor. Vi sade: De manliga strukturerna, detta formella, passar
              inte oss egentligen. Vi vill jobba på ett annat sätt. Och vi bestämde
              oss för att försöka göra det, att bilda och arbeta i nätverk som
              kvinnor har varit så bra på sedan urminnes tider.
            </seg>
            <seg n="175d8a07">
              I samband med det hade vi naturligtvis kontakt med den då sittande
              regeringen, precis som Lena Adelsohn har berättat, och fick förståelse
              för detta. Man uppmuntrade oss till och med och sade: Det är ju
              spännande att ni vill arbeta på ett nytt sätt. Roligt! Vi ska
              stödja er och se till att allting kommer att lösa sig.
            </seg>
            <seg n="bcf6178c">
              Herr talman! Det här var 1997, och det har fortfarande inte löst
              sig. När betänkandet och propositionen kom kände vi att nu kommer
              äntligen det förslag som vi har väntat på, som vi har debatterat
              och som vi har fått löfte på löfte om. Och vad blev det av alltihop?
              Ja, för de politiska kvinnoorganisationerna blev det den där berömda
              tummetotten, och knappt ens det. Det jag läser här är ord. Det
              är väldigt mycket ord och mycket lite verkstad.
            </seg>
            <seg n="dd7edbac">
              Jag skulle vilja veta, herr talman, om någon i majoriteten har
              någon uppfattning om vad de här orden egentligen betyder. Finns
              det någon som kan tala om vad särskild ordning betyder? Det står
              ju här att tills vidare bör riksdagspartiernas kvinnoorganisationer
              i särskild ordning beredas möjlighet till stöd för sin organisering
              av verksamhet. Ja, det låter väl bra. Men vad är det för någonting?
              Det vore väl väldigt roligt för oss alla att veta vad det står
              för när vi ska fatta beslut i morgon.
            </seg>
            <seg n="915fcfda">
              Och vad betyder det som står på s. 9, att utskottet förutsätter
              att regeringen snarast löser frågan? Vad är snarast? Jag måste
              säga att vi är något luttrade. 1997 talade man om snarast. Sedan
              har det gått några år, åtta år. Ska man nu lösa detta snarast
              en gång till, vad är då snarast den här gången? Är det åtta år
              eller är det till våren? Det vore väldigt intressant att veta
              vad detta snarast betyder? Jag hoppas att någon i majoriteten
              kan tala om det för oss. Jag har ju hört Eva Arvidsson säga här
              att hon utgår från att den moderata reservationen är det som blir
              själva lösningen på frågan. Det är jätteroligt att höra. Men det
              vore ännu roligare om Eva Arvidsson yrkade bifall till reservation
              1. Det passar jag på att göra nu.
            </seg>
            <seg n="271c1d99">
              Hon utgår från att vår reservation i kulturutskottet blir lösningen
              på frågan. Befriande och upplysande skulle det vara om vi finge
              reda på vad särskild ordning och snarast betyder.
            </seg>
          </u>
          <note type="speaker" n="616fa52a">
            Anf. 211 EVA ARVIDSSON (s) replik:
          </note>
          <u who="eva_arvidsson_b07675" xml:id="i-aa393d87f10bb49b-2" n="8f1e019c">
            <seg n="fa37416b">
              Herr talman! Först vill jag säga att jag inte sade att den moderata
              reservationen blir lösningen. Jag sade att den moderata reservationen
              tar upp den finska modellen och att den finska modellen är ett
              alternativ som man ska titta på när det gäller översynen. Det
              kanske blir den finska modellen. Det vet jag inte. Men i reservationen
              skriver ni minst 10 % eller ca 10 %. Man måste ju veta exakt hur
              mycket av partistödet det ska vara. Jag är helt uppriktig när
              jag säger att detta är vad man ska titta på när man gör den här
              översynen.
            </seg>
            <seg n="93bade7f">
              Detta med särskild ordning betyder att det tar tid med en översyn.
              Alltså måste man göra någonting snabbt, direkt 2006. Det är den
              särskilda ordningen, som blir en tillfällig modell tills den här
              översynen är klar.
            </seg>
          </u>
          <note type="speaker" n="a2feba29">
            Anf. 212 MAGDALENA ANDERSSON (m) replik:
          </note>
          <u who="magdalena_andersson_acaf16" xml:id="i-5298ba0548810958-1" n="fd1f4a1b">
            <seg n="acb97bf1">
              Herr talman! Jag skrev upp Eva Arvidssons yttrande eftersom jag
              tyckte att det var så intressant. Men vi får väl se vad snabbprotokollet
              säger i morgon. I alla fall skrev jag: utgå från att m-reservationen
              blir lösningen. Vi tvistar inte om detta. Det viktiga är att det
              blir en lösning på lång sikt och en lösning på kort sikt.
            </seg>
            <seg n="a12e2e6f">
              Har jag nu förstått Eva Arvidsson rätt? Detta med att man ska
              göra en lösning på kort sikt i särskild ordning innebär 2006.
              Var det detta Eva Arvidsson sade alldeles nyss i repliken?
            </seg>
          </u>
          <note type="speaker" n="e2bed0dd">
            Anf. 213 EVA ARVIDSSON (s) replik:
          </note>
          <u who="eva_arvidsson_b07675" xml:id="i-aa393d87f10bb49b-3" n="8f1e019c">
            <seg n="16ade205">
              Herr talman! Ja, det var vad jag menade. Jag kanske ändå måste
              klargöra det där. Jag kommenterade er reservation och vad ni tar
              upp. När det gäller den finska modellen är ju det ni säger lite
              svävande. Det finns flera motioner där man rör sig kring 10 %.
              Men det står inte exakt hur det ska se ut om det blir den finska
              modellen eller någon annan. Det jag svarade på var att ni vill
              ha en lösning på kort sikt och en lösning på lång sikt där samtliga
              riksdagspartiers kvinnoorganisationer är med. Partierna är med
              i den här överenskommelsen; det skriver ni ju också. Jag utgår
              från att det är så man kommer att handlägga ärendet. Hur sedan
              själva lösningen blir kan jag inte säga här i dag.
            </seg>
          </u>
          <note type="speaker" n="85a769a6">
            Anf. 214 MAGDALENA ANDERSSON (m) replik:
          </note>
          <u who="magdalena_andersson_acaf16" xml:id="i-5298ba0548810958-2" n="fd1f4a1b">
            <seg n="3ee3b360">
              Herr talman! Ja, jag hoppas ju att det blir en lösning. 1997
              jämfört med 2005, det är åtta år. Då sade man att nu kommer det
              snart en lösning. Då må det väl vara mig förlåtet om jag säger
              att jag är något luttrad och har hört det här lite för många gånger.
              Men 2006 har nu Eva Arvidsson sagt att hon utgår från att det
              finns ett förslag som kommer att redovisas för riksdagen. Vi behöver
              inte ens fatta beslut om det. Vi får bara en redovisning, såvitt
              jag förstår. Då är jag nöjd, om 2006 innebär själva lösningen.
            </seg>
          </u>
          <note type="speaker" n="adb6971d">
            Anf. 215 EVA ARVIDSSON (s) replik:
          </note>
          <u who="eva_arvidsson_b07675" xml:id="i-aa393d87f10bb49b-4" n="8f1e019c">
            <seg n="3423c809">
              Herr talman! Eftersom detta står i protokoll och så vill jag
              säga något apropå att det skulle komma tillbaka hit, att det bara
              kommer ett färdigt förslag. Vad jag säger är att riksdagspartierna
              är med om att ta fram den här överenskommelsen. Självklart får
              vi sedan se vad det är, men alla partier är involverade.
            </seg>
            <seg n="708fa34b">
              Sedan vill jag säga att jag också är ganska luttrad, men jag
              tror, Magdalena, att vi tillsammans ska se till att det här blir
              av.
            </seg>
          </u>
          <note type="speaker" n="3331d031">
            Anf. 216 MAGDALENA ANDERSSON (m) replik:
          </note>
          <u who="magdalena_andersson_acaf16" xml:id="i-7a4e15620da4e2cd-0" n="fd1f4a1b" next="i-26cf38b0dd848d0d-0">
            <seg n="03d148b4">
              Herr talman! Jag vill bara understryka vikten av att om man tror
              att kvinnors organisering också i politiska organisationer ska
              ha en chans måste kvinnoorganisationerna ha precis likadana villkor
              oavsett hur vi är organiserade, om det är i nätverk, klubbar eller
              med formalia enligt paragrafer. Detta måste lösas.
            </seg>
          </u>
          <note n="f578209b">
            Överläggningen var härmed avslutad.
          </note>
          <note n="3ba57810">
            14 § Bordläggning
          </note>
          <note n="78af5720">
            Anmäldes och bordlades
          </note>
          <note n="25296eaa">
            15 § Anmälan om interpellationer
          </note>
          <note n="cb48bc31">
            Anmäldes att följande interpellationer framställts
          </note>
          <note n="6ef02562">
            den 7 december
          </note>
          <note n="4370dc33">
            Ulf Nilsson
          </note>
          <note n="4370dc33">
            Ulf Nilsson
          </note>
          <note n="de555887">
            Interpellationerna redovisas i bilaga som fogats till riksdagens
            snabbprotokoll tisdagen den 13 december.
          </note>
          <note n="7e617436">
            16 § Anmälan om frågor för skriftliga svar
          </note>
          <note n="37f11347">
            Anmäldes att följande frågor för skriftliga svar framställts
          </note>
          <note n="6ef02562">
            den 7 december
          </note>
          <note n="d15d5fb0">
            Christer Nylander
          </note>
          <note n="c9f36c54">
            Johnny Gylling
          </note>
          <note n="5b8be0bf">
            Hillevi Engström
          </note>
          <note n="5b8be0bf">
            Hillevi Engström
          </note>
          <note n="af805da8">
            Ingegerd Saarinen
          </note>
          <note n="3c682b29">
            Carina Hägg
          </note>
          <note n="8d611bcc">
            Erling Wälivaara
          </note>
          <note n="bd9fd70f">
            Ragnwi Marcelind
          </note>
          <note n="05118b7b">
            Frågorna redovisas i bilaga som fogats till riksdagens snabbprotokoll
            tisdagen den 13 december.
          </note>
          <note n="3e505284">
            17 § Anmälan om skriftliga svar på frågor
          </note>
          <note n="1675e7c7">
            Anmäldes att skriftliga svar på följande frågor inkommit
          </note>
          <note n="6ef02562">
            den 7 december
          </note>
          <note n="cbb276a0">
            Fredrik Olovsson
          </note>
          <note n="00f32816">
            Sven-Erik Sjöstrand
          </note>
          <u who="magdalena_andersson_acaf16" xml:id="i-26cf38b0dd848d0d-0" n="fd1f4a1b" prev="i-7a4e15620da4e2cd-0">
            <seg n="af8b3eb2">
              Torsten Lindström
            </seg>
          </u>
          <note n="94aa2b21">
            Dan Kihlström
          </note>
          <note n="cfd4642f">
            Annika Qarlsson
          </note>
          <note n="c9da36c2">
            Karin Granbom
          </note>
          <note n="231dcd67">
            Carl-Axel Roslund
          </note>
          <note n="5e059134">
            Gunilla Tjernberg
          </note>
          <note n="e49727e3">
            Tobias Billström
          </note>
          <note n="7a6efa4a">
            Anne-Marie Ekström
          </note>
          <note n="9b309265">
            Peter Danielsson
          </note>
          <note n="e49727e3">
            Tobias Billström
          </note>
          <note n="5e059134">
            Gunilla Tjernberg
          </note>
          <note n="15b9d91b">
            Gudrun Schyman
          </note>
          <note n="bcdbc3b3">
            Stina Larsson
          </note>
          <note n="013760cf">
            Hans Stenberg
          </note>
          <note n="ecfcb324">
            Birgitta Ohlsson
          </note>
          <note n="ecfcb324">
            Birgitta Ohlsson
          </note>
          <note n="ecfcb324">
            Birgitta Ohlsson
          </note>
          <note n="ecfcb324">
            Birgitta Ohlsson
          </note>
          <note n="d669f7b8">
            Inger Lundberg
          </note>
          <note n="15b9d91b">
            Gudrun Schyman
          </note>
          <note n="290f1339">
            Agneta Ringman
          </note>
          <note n="8d611bcc">
            Erling Wälivaara
          </note>
          <note n="f5a31e26">
            Lennart Gustavsson
          </note>
          <note n="bda24b2c">
            Elizabeth Nyström
          </note>
          <note n="954ff848">
            Maria Öberg
          </note>
          <note n="a5aa9011">
            Hans Backman
          </note>
          <note n="a5aa9011">
            Hans Backman
          </note>
          <note n="72040118">
            Tina Acketoft
          </note>
          <note n="74e223fc">
            Axel Darvik
          </note>
          <note n="bccbd60e">
            Birgitta Sellén
          </note>
          <note n="11bd7736">
            Jörgen Johansson
          </note>
          <note n="aa9ae347">
            Inger René
          </note>
          <note n="4f288371">
            Lars Ångström
          </note>
          <note n="d629fd06">
            Svaren redovisas i bilaga som fogats till riksdagens snabbprotokoll
            tisdagen den 13 december.
          </note>
          <note n="ee987ef9">
            18 § Kammaren åtskildes kl. 20.14.
          </note>
          <note n="037f241b">
            Förhandlingarna leddes
          </note>
          <note n="f4f53250">
            /Monica Gustafson
          </note>
        </div>
      </body>
    </text>
  </TEI>
</teiCorpus>
