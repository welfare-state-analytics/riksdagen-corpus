<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--105</head>
          <docDate when="2005-04-18">2005-04-18</docDate>
        </div>
      </front>
      <body>
        <div>
          <note n="52990dd0">
            ﻿
          </note>
          <note n="25ddbe2e">
            Riksdagens protokoll
          </note>
          <note n="51846c00">
            2005/06:105
          </note>
          <note type="date" n="dafb6a56">
            Tisdagen den 18 april
          </note>
          <note n="4b473f63">
            Kl. 10:00 - 12:57
          </note>
          <note n="f7436aab">
            1 § Bordläggningsdebatt med anledning av vårpropositionen
          </note>
          <note n="992066df">
            Anmäldes
          </note>
          <note n="52316139">
            Finansministern överlämnade 2006 års ekonomiska vårproposition
            2005/06:100.
          </note>
          <note type="speaker" n="7d52b6fe">
            Anf. 1 Finansminister PÄR NUDER (s):
          </note>
          <u who="par_nuder_f3fda1" xml:id="i-958345150982f53e-0" n="d102fa21">
            <seg n="d0826468">
              Herr talman! Ärade ledamöter av Sveriges riksdag! Ärade tittare
              och åhörare av denna debatt om regeringens vårbudget! För två
              veckor sedan presenterade den socialdemokratiska regeringen tillsammans
              med sina samarbetspartier huvuddragen i den ekonomiska vårproposition
              som jag i dag har överlämnat till riksdagen för behandling. Under
              de korta 14 dagarna har följande inträffat:
            </seg>
            <seg n="a9c16993">
              Ams har meddelat att arbetslösheten i mars sjönk till 4,8 %.
              Ams har också meddelat att antalet nyanmälda lediga jobb fortsätter
              att öka mycket starkt. Väldigt glädjande är deras besked att antalet
              långtidsarbetslösa ungdomar är hälften så stort i dag som det
              var i fjol.
            </seg>
            <seg n="19eb7e80">
              Statistiska centralbyrån har under dessa korta 14 dagar, då vi
              haft en efterlängtad påskledighet, berättat att aktiviteten i
              den svenska ekonomin ökade i februari jämfört med januari. Man
              har också meddelat att industriproduktionen steg, liksom orderingången
              i industrin. SCB har också kommit med besked om att inflationen
              i Sverige är fortsatt låg.
            </seg>
            <seg n="7f53ba9f">
              Riksgäldskontoret å sin sida har berättat att överskotten i statens
              finanser blir större än väntat i mars månad.
            </seg>
            <seg n="bbab9a58">
              Ja, herr talman och alla andra: Det går bra för Sverige. Det
              går allt bättre för Sverige.
            </seg>
            <seg n="219210e3">
              Den budget som nu ligger på riksdagens bord är en reformbudget,
              en efterlängtad reformbudget. Och det goda med denna reformbudget
              är inte bara reformerna i sig utan att vi har råd, och vi kommer
              att ha råd med mer därtill under kommande mandatperiod.
            </seg>
            <seg n="ba509305">
              I år kommer tillväxten i Sverige, den samlade aktiviteten av
              allt som vi producerar i vårt land under ett års tid, att öka
              med 3,6 %. Det överskrider vida vad andra motsvarande europeiska
              ekonomier förmår i dagsläget. Detta beror på att hela den svenska
              ekonomin utvecklas väldigt starkt. Hushållens köpkraft är stark.
              Man öppnar sina plånböcker efter de svåra åren och konsumerar
              mer, vilket leder till att detaljhandeln ökar sin omsättning rekordmässigt.
              Det i sin tur innebär att det nyanställs i tjänstejobb. Det innebär
              att ekonomin börjar ta fart. Bostadsbyggandet blir högt 33 000
              nya lägenheter i år. Dessutom är situationen för kommuner och
              landsting bättre än på många år, vilket gör att de börjar nyanställa.
              Hela ekonomin växer.
            </seg>
            <seg n="205b42a1">
              Regeringen räknar med att sysselsättningen i år ökar med 80 000
              personer. Den här ökningstakten fortsätter även de kommande åren.
              Hälften av de nya jobben kommer att komma i den privata sektorn.
              Inflationen är som jag nämnde låg, och den förblir låg även under
              de kommande åren. Det innebär att pengarna räcker lite längre.
              Vi räknar med att hushållens reala disponibla inkomster ökar med
              ungefär 3 % i år. För tolfte året i rad kommer löntagarna att
              få reallöneförbättringar i Sverige.
            </seg>
            <seg n="2aaa1db9">
              Allt detta sammantaget har en väldigt stark, gynnsam och positiv
              utväxling i de offentliga finanserna i kommuner, i landsting,
              i staten. Vi kommer i år att ha ett överskott i den samlade offentliga
              ekonomin kommuner, landsting, staten och pensionssystemen på sammanlagt
              2 %. Vi kan i år konstatera att vi når 2-procentsmålet, att i
              genomsnitt över en konjunkturcykel ha ett överskott i den offentliga
              ekonomin på 2 %, någonting som jag tror att i princip varenda
              finansminister i Europa avundas oss som kan göra ett sådant konstaterande.
            </seg>
            <seg n="f1e7f207">
              När jag träffar mina kolleger i Europa man gör ju det ganska
              ofta nuförtiden inom ramen för EU-samarbetet slås jag av det väldigt
              stora intresse som finns för de svenska framgångarna. Även om
              man inte alla gånger kan tro det av den svenska debatten riktas
              nu också blickarna mot Sverige och de framsteg som vi gör här.
              Financial Times skrev nyligen att ingen ekonomi är perfekt, men
              sett till det makroekonomiska agerandet kommer Sverige nära. En
              annan tidning, franska Le Monde, skrev följande: Sverige har en
              tillväxt, en sysselsättningsgrad och ett budgetöverskott som kan
              göra andra europeiska länder gröna av avund.
            </seg>
            <seg n="1023055d">
              Jag har ställt frågan förr, och jag ställer den på nytt: Vad
              beror den här framgången på? Vad beror det på att det går så mycket
              bättre för Sverige än för andra länder? Beror det på att vi har
              låga skatter, som Moderaterna och den borgerliga alliansen vill
              ha? De vill ju sänka skatterna med 250 miljarder kronor ned till
              en genomsnittlig europeisk nivå. Beror det på att vi har en liten
              offentlig sektor i Sverige, vilket ju blir konsekvensen om man
              sänker skatten med 250 miljarder kronor? Beror det på att det
              är lätt att avskeda till exempel unga, som Centerpartiet föreslår?
              Beror det på att vi har låga ersättningsnivåer i de sociala trygghetsförsäkringarna,
              som den borgerliga alliansen föreslår?
            </seg>
            <seg n="f6f3b7c1">
              Nej, ingetdera beror våra framgångar på. Vi har tämligen höga
              skatter, vi har stor offentlig sektor, vi har rättvis arbetsrätt
              och vi har generösa ersättningsnivåer i de sociala försäkringarna.
            </seg>
            <seg n="76c26f3f">
              Det vi har gjort är att vi har investerat i det som bygger konkurrenskraft
              långsiktigt: utbildning. Ni kommer ihåg när vi började bygga ut
              högskolor runtom i hela landet. Bygdehögskolor, sade den borgerliga
              oppositionen då. I dag är de tillväxtnav runtom i hela Sverige.
              Där byggs tillväxt. Vi har också ordning och reda i de offentliga
              finanserna, vilket gör att vi har möjlighet att nu genomföra nya
              reformer.
            </seg>
            <seg n="8123cbc8">
              De reformer som i dag presenteras i vårbudgeten kan sammanfattas
              på följande sätt.
            </seg>
            <seg n="071fbda6">
              Det finns äldre som ställer frågan: Kommer välfärden att räcka
              när jag väl blir gammal och behöver den? Kommer den att finnas
              då? Dessa äldre kan vi ge ett svar: Nu påbörjar vi en tioårig
              utbyggnad av äldreomsorgen. Vi riktar insatser till kommunerna
              för bättre äldreomsorg. Redan i år anslås 600 miljoner kronor,
              nästa år 1 miljard. En kvarts miljard avsätts för ett nytt investeringsstöd
              för byggande av särskilda boenden från 2007. Många pensionärer
              som bor i bostadsrätt eller hyresrätt har samtidigt ett fritidshus
              och har kanske drabbats av höga taxeringsvärden. Nu inkluderar
              vi begränsningsregeln i fastighetsskatten, en välkommen reform
              inte minst för många pensionärer. Vi låter plusjobben verka för
              dem som är mellan 60 och 65 år under hela den perioden, inte bara
              under en tvåårsperiod.
            </seg>
            <seg n="aff6a4f4">
              Den andra stora gruppen som måste få del av den ekonomiska uppgången
              är de unga, och väldigt många unga får del av den ekonomiska uppgången.
              I lågkonjunktur, i nedgång, är det oftast de unga som drabbas
              först. I högkonjunktur däremot, som nu, är det oftast de unga
              som får jobb först.
            </seg>
            <seg n="4b3e4f7b">
              Men det finns tillräckligt många ungdomar som är långtidsarbetslösa,
              som har svårt att etablera sig på bostadsmarknaden därför att
              de är inne i en negativ spiral. Därför gör vi nu stora satsningar
              på bostäder, studentlägenheter, hyresgarantier och så vidare.
            </seg>
            <seg n="c09d181e">
              Vi tar ett första stort steg i en tandvårdsreform som jag tror
              blir nästa mandatperiods riktigt stora, tunga, tuffa sociala reform.
            </seg>
            <seg n="e430eb6d">
              Vi satsar på att förverkliga ett brett program för att stärka
              integrationen i Sverige.
            </seg>
            <seg n="e3aef128">
              Det här är bara ett axplock av de många reformer som finns i
              den ekonomiska vårpropositionen. Det är en av Europas kanske starkaste
              budgetar som jag, efter mödosamt arbete tillsammans med socialdemokratiska
              riksdagsgruppen och våra samarbetspartier, har kommit fram till.
              Det är en reformbudget som vi har råd med, som är finansierad
              till sista kronan och som ändå innehåller väldigt stora överskott
              som vi kan börja planera hur vi ska ta i anspråk under nästa mandatperiod.
            </seg>
            <seg n="38dceb1f">
              De borgerliga partierna får nu scenen. Nu har de chansen att
              berätta varför, trots att det går så bra för Sverige, man ska
              försämra för de arbetslösa, de sjuka, de förtidspensionerade och
              de föräldralediga.
            </seg>
            <seg n="05463c84">
              Efter mig kommer Moderaternas finansministerkandidat, Mikael
              Odenberg, att stiga upp i talarstolen. Han kan väl på vägen upp
              till talarstolen fundera på hur sjuka barn blir friskare av att
              deras föräldrar får sämre möjlighet till vård av sjukt barn. Det
              blir ju konsekvenserna av Moderaternas förslag att gå från 120
              VAB-dagar till 15 VAB-dagar. Varsågod och berätta, Mikael Odenberg,
              varför det måste gå sämre när det nu går så väldigt mycket bättre
              för Sverige.
            </seg>
          </u>
          <note type="speaker" n="c8635df6">
            Anf. 2 MIKAEL ODENBERG (m):
          </note>
          <u who="mikael_odenberg_0f1a5b" xml:id="i-5c6a4768152c3f29-0" n="fea1c7fc">
            <seg n="5d145d89">
              Herr talman! När vi nu samlas för den sista vårbudgetdebatten
              för mandatperioden får man väl säga att det är ganska mycket som
              följer ett känt mönster. En sådan aspekt är att huvuddelen av
              innehållet i vårpropositionen var känt redan innan vi samlades
              här. Den andra är att en vårbudget är tänkt att handla om ekonomiska
              riktlinjer för framtiden.
            </seg>
            <seg n="15153784">
              Årets vårbudget känns onekligen mer tillbakablickande än framåtsyftande.
              Faktum är att en tredjedel av finansplanen, 13 av 43 sidor, ägnas
              åt en återblick på perioden 19942002, en återblick som naturligtvis
              har till syfte att förmedla bilden av att vi alla lever i den
              bästa av världar och att vi ska sända en tacksamhetens tanke till
              socialdemokratin för detta. Resten är i huvudsak, och det återkommer
              också i finansministerns presentationsanförande, en glättad beskrivning
              av det goda konjunkturläget och av de därigenom förbättrade statsfinanserna.
            </seg>
            <seg n="b4c966af">
              Jag ska i och för sig inte sticka under stol med att det också
              finns en del framtidsinriktade satsningar i vårbudgeten, men där
              är intrycket ändå att man mest har sopat upp smulorna efter ett
              antal budgetöverläggningar mellan vänsterkartellens partier i
              det förgångna och samlat ihop dem. Det är lite tandvårdsreform,
              det är lite folkbildning, en aning flygskatt, lite integration,
              fastighetsskattekorrigering på marginalen, en del äldrevård, lite
              exportfrämjande av ekologiska livsmedel, ganska så mycket utredningar
              och en handbok om hemlöshet.
            </seg>
            <seg n="1dfd51fd">
              Plottrigt och fantasilöst, var Dagens Industris recension av
              regeringens vårbudget. Och dagens Aftonbladet har rubriken Nuders
              valfläsk: en hundring. Efter att ha hört Pär Nuder i dag skulle
              jag nog vilja sätta mitt betyg genom att travestera den socialdemokratiska
              paroll som ni har haft, Stolt men inte nöjd, och säga: Inte så
              lite självgod och ganska så tomhänt.
            </seg>
            <seg n="fe7ebe79">
              Aftonbladets ledarsida, herr talman, konstaterade i går att socialdemokratins
              program inte duger för framtiden, lika lite som samarbetspartiernas
              121-punktsprogram gör det. Det saknas en färdplan för hur jobben
              och välfärden ska tryggas, sade Aftonbladets ledarsida. Och jag
              håller med. Regeringen och samarbetspartierna blir oss svaret
              skyldig.
            </seg>
            <seg n="36c666ee">
              Socialdemokratin har inte längre en politik för jobben, en politik
              för en varaktig höjning av sysselsättningen i vårt land, och det
              är naturligtvis aningen illavarslande när vi befinner oss i en
              situation där det i morse var nära en och en halv miljon vuxna
              svenskar som inte gick till jobbet eller som jobbade mindre än
              de skulle vilja.
            </seg>
            <seg n="c3f3b3e7">
              Vi talar då inte om semestrar. Vi talar inte om föräldralediga
              utan vi talar om öppet arbetslösa, människor i arbetsmarknadspolitiska
              åtgärder, sjukskrivna och förtidspensionerade många förtidspensionerade
              av arbetsmarknadspolitiska skäl. Vi pratar om latent arbetssökande,
              vi talar om undersysselsättning nära en och en halv miljon människor.
            </seg>
            <seg n="7eda25c4">
              Bara kostnaderna för sjukskrivningar och förtidspensioner kostar
              mer än 1 000 kr i månaden för varje svensk, från minsta spädbarn
              till äldsta åldring, en situation som naturligtvis långsiktigt
              är ohållbar och som måste mötas.
            </seg>
            <seg n="c49535f7">
              Det är givet att alla de som i dag befinner sig i det här utanförskapet
              inte kommer att komma tillbaka in på arbetsmarknaden. Men många
              skulle ha möjlighet att göra det om chansen bara gavs till dem.
            </seg>
            <seg n="1fa640bb">
              Det är orimligt att så många människor ställs utanför. Efter
              en lång följd av stark konjunktur, av god ekonomisk utveckling
              har vi det tvåtredjedelssamhälle som många har varnat för. Alltför
              många ställs utanför. Ändå har Socialdemokraterna inte en politik
              för nya jobb, en politik för varaktigt höjd sysselsättning i vårt
              land. Det finner jag mycket anmärkningsvärt.
            </seg>
            <seg n="652d96ca">
              Vi har i dag, herr talman, lika många sysselsatta i näringslivet
              som vi hade för 25 år sedan. Skillnaden är att vi är en miljon
              fler i befolkningen. Sedan valet 2002 har 50 000 industrijobb
              försvunnit. Vi har fått 80 000 fler arbetslösa, och vi har när
              budgetpropositionens och vårbudgetpropositionens olika förslag
              till nya arbetsmarknadspolitiska insatser är verkställda 100 000
              fler i olika Amsåtgärder.
            </seg>
            <seg n="70097e3c">
              Ändå har Socialdemokraterna, Vänsterpartiet och Miljöpartiet
              i den vårbudget som nu ligger på riksdagens bord föga mer att
              komma med än mer av det gamla. Det är mer Amspolitik i stället
              för strukturreformer i syfte att göra det mer lönsamt att arbeta,
              i syfte att göra det mer lönsamt att starta och driva företag
              i vårt land, ett i genuin mening bättre företagsklimat. Och det
              behövs. I vårbudgeten kan vi se hur bytesbalansen förstärks ytterligare,
              som ett uttryck för att investeringarna inte görs här hemma utan
              i andra länder.
            </seg>
            <seg n="e096e6d6">
              Av 26 europeiska länder, alla EU:s 25 medlemsländer plus Norge,
              kommer Sverige i dag på 21:a plats när det gäller andel av befolkningen
              som försörjer sig som företagare. Andelen företagare har minskat
              som andel av de sysselsatta under de senaste tio åren. Det är
              den största minskningen i hela Europa. Förädlingsvärdet i nystartade
              företag, svenska aktiebolag, har nästan halverats på tio år. Vi
              har tappat 10 % av antalet företagare på tio år. Det är klart
              att det här säger någonting.
            </seg>
            <seg n="04cf6788">
              Min slutsats är att en ansvarsfull regering hade tagit vara på
              det gyllene tillfälle som ges av de goda tiderna, som ges av den
              starka konjunkturen och som ges av de goda statsfinanserna. Man
              hade tagit vara på det gyllene tillfället för att nu göra de nödvändiga
              strukturreformerna i syfte att förbättra företagsklimatet och
              öka arbetsutbudet, därför att det är under de goda tiderna man
              har möjlighet att genomföra de reformerna utan att det rubbar
              viktiga trygghetsvärden för medborgarna i samhället.
            </seg>
            <seg n="c24d8fe6">
              Av detta syns väldigt lite. Det var därför alliansen i höstas
              lade fram ett femtiomiljarderspaket med lägre skatter på arbete,
              särskilt för låg- och medelinkomsttagare, med förslag om en reformerad
              arbetsmarknadspolitik, reformer i sjukförsäkring och arbetslöshetsförsäkring
              och ett omfattande program för ett bättre företagsklimat.
            </seg>
            <seg n="395314fc">
              Men ni har ingen sammanhållen strategi för att varaktigt höja
              sysselsättningen. Ni genomför tvärtom åtgärder som går i den andra
              riktningen med den gröna skatteväxlingen som lägger ytterligare
              börda på företagen, med friår där man betalar människor för att
              de inte ska jobba, med höjt tak i sjukförsäkringen, med flygskatt
              som driver flygbolag bort från Sverige, med att avisera en lagstiftning
              om rätt till heltid som blir en stor börda för till exempel turistnäringen
              och med mer regelkrångel i stället för mindre regelkrångel.
            </seg>
            <seg n="29bb2808">
              Jag vidgår gärna att arbetsmarknadspolitiken är viktig, herr
              talman. Men en politik för varaktigt höjd sysselsättning kan inte
              reduceras till bara arbetsmarknadspolitik och bara Amsåtgärder.
              Ni klarar ju inte ens att genomföra de åtgärder som ni själva
              föreslår. För ett år sedan kom Pär Nuder hit och redovisade att
              han var tvungen att senarelägga 2 000 friårsplatser därför att
              det gick åt så mycket energi på arbetsförmedlingarna att förmedla
              ledighet att det blev för lite resurser kvar för att förmedla
              jobb. I dag kommer han till kammaren och berättar att han måste
              senarelägga 8 500 plusjobb och omvandla dem till något annat,
              därför att av de 20 000 nya plusjobb som utlovades i höstas så
              blev det bara 3 0004 000 så här långt.
            </seg>
            <seg n="b721b5d0">
              Särskilt alarmerande är situationen för våra ungdomar. Vi har
              en faktisk arbetslöshet bland ungdomar mellan 16 och 24 år på
              2728 %. Det är en förskräckande situation. Det är den sjätte högsta
              ungdomsarbetslösheten i hela Europeiska unionen. I det läget kommer
              Pär Nuder till kammaren och föreslår 1 000 nya plusjobb till ungdomar.
              Samtidigt ökar de yngre åldersgruppernas andel av det totala antalet
              förtidspensionärer. Ska vi göra med ungdomarna som vi har gjort
              med de medelålders och äldre förtidspensionera bort dem ur arbetskraften?
            </seg>
            <seg n="02a46391">
              Pär Nuder sade att detta var en reformbudget. Nej, herr talman,
              detta är ingen reformbudget. Det är en ganska spretig och plottrig
              vårbudgetproposition som inte adresserar de centrala problemen
              i den svenska ekonomin.
            </seg>
            <seg n="05abb1d8">
              Jag skulle säga att det är ett uttryck för att det egentligen
              bara finns ett trovärdigt regeringsalternativ i Sverige i dag.
              Alliansen har ett gemensamt och ambitiöst program för att varaktigt
              öka sysselsättningen. Vi kommer i höst att lägga fram ett gemensamt
              valmanifest. Mot det står en vänsterkartell som inte har något
              enat program och som inte kommer att lägga fram något eget valmanifest.
              Nu håller man igen, men man spar inte i ladorna för Sveriges framtid.
              Möjligen spar man i ladorna för ett generöst socialdemokratiskt
              valmanifest senare i höst.
            </seg>
          </u>
          <note type="speaker" n="121f415f">
            Anf. 3 KARIN PILSÄTER (fp):
          </note>
          <u who="karin_pilsater_84a387" xml:id="i-11fe857be1997b0c-0" n="4a3aa1de">
            <seg n="f2374940">
              Herr talman! Låt mig börja med att säga att det går väldigt bra
              för stora delar av svensk ekonomi. Vi har en strålande konjunktur.
              Det är inte konstigt att Pär Nuder som finansminister i dag står
              och rabblar upp väldigt mycket av den statistiken. Det skulle
              jag också göra.
            </seg>
            <seg n="b7341913">
              Det här dokumentet, regeringens vårproposition som felaktigt
              kallas för budget det är ju ingen budget utan riktlinjer för den
              ekonomiska politiken och tilläggsbudget, som det heter, lite pillande
              i innevarande års budget vilket är det vi mest får höra talas
              om är lite av ett bokslut för den period som har gått och väldigt
              mycket av regeringens erbjudande till väljarna. När man nu bjuder
              väljarna sitt frieri så har man redan, trots den rosa slips finansministern
              har på sig i dag, klätt sig som en traditionell engelsk brud.
              Vårpropositionen innehåller någonting gammalt, någonting nytt,
              någonting lånat och någonting blått. Det finns väldigt mycket
              gamla löften. Utfästelser och beslut varvas friskt med enstaka
              riktiga nyheter. Ett och annat av de förslag som vi har drivit
              på om tas till heder, och på ett antal punkter är det blå dunster.
            </seg>
            <seg n="acaf5c8a">
              Herr talman! Årsböcker från statliga myndigheter är inte alltid
              väldigt roliga att läsa, men årsboken från Nutek, statens myndighet
              för näringslivsfrågor, som nyligen kom är väldigt provocerande
              och oroande, och den är mycket intressant. I inledningen skriver
              man så här: I årsboken 2006 är budskapet relativt enkelt: Den
              svenska modellen har skavanker och behöver moderniseras, annars
              kommer den långsiktiga ekonomiska tillväxten att vara hotad. Framförallt
              beror detta på att internationella och globala marknader ställer
              allt tuffare krav på svenska företag. Rätt hanterat är inte detta
              ett problem, utan kan nyttjas till att skapa tillväxt och sysselsättning.
              Fel hanterat är de sysselsättningsproblem som syns i dag bara
              början på något som kan komma att förvärras. Med andra ord är
              det hög tid att börja tala om hur förutsättningarna för företagen
              i Sverige kan förbättras.
            </seg>
            <seg n="c3e8f26e">
              Nutek har helt rätt på denna punkt, bortsett från att det redan
              talas på övertid. Det är hög tid att göra mer. På de frågorna
              är tyvärr regeringens vårproposition inte något svar.
            </seg>
            <seg n="cf262ce7">
              Det går bra för Sverige. Javisst! När vi hörde finansministerns
              redogörelse här förut var han nästan ända framme vid dörren till
              den världsberömda, åtminstone i hela Sverige berömda Ludvig Svenssons
              gardinfabrik som för övrigt inte har flyttat verksamheten till
              Estland, bara delvis.
            </seg>
            <seg n="5db4e5a4">
              Det propositionen inte innehåller är reformer som ser till att
              vi står bättre rustade på de områden som vi politiker måste göra
              någonting åt, något som gör att vi står bättre rustade för de
              riktigt stora utmaningarna: den åldrande befolkningen och den
              alltmer tilltagande globaliseringen och öppenheten. Vi behöver
              inte lägga tid på statistikrabblande, utan vi måste ta itu med
              skola och utbildning. Vi måste ta itu med jämställdhet och integration.
              Vi måste ta itu med sjukfrånvaro och förtidspensioneringar. Vi
              måste ta itu med villkoren för entreprenörskap och villkoren för
              ett växande företagande. Detta är områden som i dag är problembarn,
              men som också i sig rymmer de förutsättningar som vi behöver för
              att kunna stå starka i framtiden.
            </seg>
            <seg n="ba32a367">
              Regeringen tycker ju om att skryta med de 300 000 nya jobb som
              har kommit sedan Socialdemokraterna tog över 1994. Man glömmer
              att meddela att det ungefär motsvarar befolkningstillväxten sedan
              dess och att en hel del av de jobben är vikariat för dem som är
              sjuka. Den starkaste sysselsättningstillväxten finns i Helsingforssregionen,
              vilket råkar vara den enda regionen i Sverige som ligger över
              EU-genomsnittet. Nyregistreringen av företag ökar javisst, men
              samtidigt är det inte fler av svenskarna som är företagare i dag
              än bottenåret 1994, och nyföretagandet är lågt i ett EU-perspektiv,
              faktiskt bland de allra lägsta. Ändå driver regeringen de här
              teserna: Det går bättre för Sverige än för de flesta andra länderna,
              jobben kommer att komma snart, och under tiden laddar vi på med
              än mera arbetsmarknadspolitik för att övervintra. På s. 20 berättar
              regeringen om sina satsningar på företag och tillväxt. I den texten
              nämner man ordet Almi, en statlig myndighet, fem gånger och ordet
              företagare ingen gång. Det säger sig självt vad resultaten då
              blir.
            </seg>
            <seg n="449b165a">
              Herr talman! Det kan vara värt att påminna om att Göran Persson
              i regeringsförklaringen 2003 lovade att halvera den öppna ungdomsarbetslösheten
              inom ett år. Då fanns det 48 000 öppet arbetslösa ungdomar. Nu
              är de 57 000, och den öppna arbetslösheten går ändå att kontrollera.
              Det som regeringen kommer med för ungdomsarbetslösheten här handlar
              framför allt om 1 000 nya plusjobb och bidrag till sommarjobb.
            </seg>
            <seg n="d7175f09">
              I och för sig har regeringen misslyckats med att infria det mesta
              av alla de olika löften och mål som man har satt upp på arbetsmarknadsområdet:
              80 % sysselsättning, 4 % öppen arbetslöshet, halverat socialbidragsberoende
              och så vidare.
            </seg>
            <seg n="8bc2cf66">
              Ändå är det ganska fantastiskt att man låter ungdomsarbetslösheten
              springa i väg så mycket som den gör nu. Alla åtgärder som man
              har för ungdomsarbetslösheten är per definition tillfälliga. Det
              jobb som har längst räckvidd i den här satsningen är tjänsten
              som regeringens koordinator för ungdomsarbetslösheten, och den
              tjänsten har inte gått till en ung människa.
            </seg>
            <seg n="b51e4fa9">
              I stället för att ta itu med en av de viktigaste orsakerna till
              ungdomsarbetslösheten rabblar man sådan här statistik.
            </seg>
            <seg n="0aa440e3">
              Skolan och utbildningen är ju nyckeln till framgång för framtiden
              men också en av orsakerna till den stora utslagningen. Vi behöver
              en grundskola med arbetsro och fokus på kunskap. Vi behöver en
              gymnasieskola som låter ungdomar lyckas både med yrkesutbildning
              och med teoretisk utbildning. Vi behöver en vettig lärarutbildning,
              som gör att vi kan rekrytera duktiga, engagerade människor till
              läraryrket, i stället för att bara lova att det ska anställas
              fler personer i skolan. Tusen fler personer till hundra skolor
              de mest utsatta skolorna lovas det. Men vi får ingen rekrytering
              till lärarutbildningen.
            </seg>
            <seg n="953c0f74">
              Herr talman! Vi behöver göra mycket konkret för att förbättra
              villkoren för företagande för att unga människor ska komma in,
              och för att alla andra ska komma in. Några exempel på det är att
              omedelbart ta bort arbetsgivarnas utökade sjuklöneansvar. Det
              här är någonting som gör att väldigt många företagare, speciellt
              de små företagen, drar sig för att anställa. Då är de olika typerna
              av arbetsmarknadsåtgärder som man kommer med ingen lösning. Företagarna
              tar stora risker och tar ett stort ansvar. Det utökade sjuklöneansvaret,
              som innebär att en liten företagare ska betala 15 % av sjuklönen
              om man anställer någon som blir långvarigt sjuk, gör att man verkligen
              drar sig.
            </seg>
            <seg n="385089a2">
              Sänk arbetsgivaravgifterna, inte bara under en kort tid för enmansföretagare
              utan för alla företagare som väljer att utöka sin personalstyrka!
              Det är företag som har mellan 10 och 50 anställda som vill växa
              mest i dag. Ge även dem chansen att under en längre tid få sänkt
              arbetsgivaravgift! Förenkla nyanställningarna när det gäller arbetsrätten,
              i stället för att försvåra, som man nu har gjort.
            </seg>
            <seg n="c4463150">
              Vi måste också göra mycket mer konkret för de människor som driver
              företagen, som satsar svett, tar stora risker och tar stort ansvar.
              Det måste löna sig bättre för dem som faktiskt lyckas. Det måste
              bli mindre krångligt.
            </seg>
            <seg n="558def50">
              Herr talman! Enligt Nuteks årsbok, återigen, upplever småföretagarna
              att krånglet har ökat de senaste åren. Mer än hälften säger att
              det är ett hinder för att de ska växa. Det är ganska anmärkningsvärt.
              Regeringen har under den här perioden sagt att minskat krångel
              är en prioriterad uppgift för regeringen, och ändå har krånglet
              ökat. 300 förenklingar sägs vara på gång, men det har vi hört
              förut.
            </seg>
            <seg n="abe91be9">
              Vi lever nära den bästa av alla världar ungefär så sade Pär Nuder
              när den här propositionen presenterades. En halv miljon människor
              i Sverige lever i utanförskapsområden, och jag tror inte att de
              håller med. De har ökat med en fjärdedel, 100 000, de senaste
              två åren. Jobben kommer inte i tillräckligt stor utsträckning,
              sysselsättningen faller fortare i utanförskapsområden, och skolresultaten
              försämras.
            </seg>
            <seg n="8817c287">
              Herr talman! Vi behöver en ekonomisk politik som släpper in människor
              på arbetsmarknaden, som ser till att vi får företag som har utvecklingskraft
              och som ser till att människor kan komma in i jobb. Folkpartiet
              liberalerna kommer om 14 dagar att återkomma med riktlinjer för
              den ekonomiska politiken som inte utgår från att vi redan lever
              i den bästa av alla världar utan tar itu med framtidens stora
              utmaningar.
            </seg>
          </u>
          <note type="speaker" n="84efcc92">
            Anf. 4 MATS ODELL (kd):
          </note>
          <u who="mats_odell_751011" xml:id="i-7cfa26539a82145c-0" n="2bbf70ce">
            <seg n="a30acd4a">
              Herr talman! Det var en påtagligt nöjd, närmast tillbakalutad,
              finansminister vi hörde här. Vad som ska göras är redan gjort.
              Allt är väl. Det går bra för Sverige. Det är det som är budskapet
              i regeringens vårproposition.
            </seg>
            <seg n="389361db">
              Jag tycker nog att en mera riktig beskrivning är att det går
              bra för delar av Sverige. Här sade exempelvis Pär Nuder att vi
              har haft tolv år med stigande reallöneförbättringar. Men om man
              tittar lite grann i statistiken, Pär Nuder, ska man finna att
              de här förbättringarna omfattar allt färre människor. Så har det
              varit hittills.
            </seg>
            <seg n="f6cf186d">
              Man skulle lika gärna säga: Tolv år i rad med högre öppen arbetslöshet
              än målet 4 %. Tolv år i rad med en reguljär sysselsättningsgrad
              långt under målet på 80 %. Tolv år i rad med växande utanförskap
              bland unga och invandrare. Tolv år i rad med färre platser i omsorg
              och sjukvård, trots löften om motsatsen både inför valet 1998
              och inför valet 2002. Tolv år i rad med sämst utveckling för de
              fattigaste pensionärerna. Tolv år i rad med sämre resultat i våra
              skolor. Tolv år i rad med ökade våldsbrott.
            </seg>
            <seg n="7e8c70f6">
              Det bokslut som ni försöker göra nu kanske behöver omfatta lite
              fler områden än det som Pär Nuder här läste upp.
            </seg>
            <seg n="bbd2a5f0">
              Visst kan vi glädjas åt en väldigt stark världskonjunktur. Visst
              kan vi glädjas åt en svensk exportindustri som både kan och vet
              att ta vara på möjligheterna på exportmarknaderna. Men mindre
              bra går det för de minst en miljon människor i arbetsför ålder
              som inte går till jobbet i dag.
            </seg>
            <seg n="59884bf2">
              Under Göran Perssons tid som statsminister har det helt överskuggande
              målet varit just sysselsättningen, full sysselsättning. Så har
              det stått i alla budgetar. Nu, tio år senare, 2006, under brinnande
              högkonjunktur skriver Pär Nuder:
            </seg>
            <seg n="70ba2f1c">
              På kort sikt är regeringens mål att pressa tillbaka den öppna
              arbetslösheten till 4 procent och höja den reguljära sysselsättningsgraden
              till 80 procent. På lång sikt är målet full sysselsättning.
            </seg>
            <seg n="2dfbb58a">
              Herr talman! Är det något som är långsiktigt med regeringens
              politik är det deras kortsiktiga mål. Det långsiktiga målet om
              full sysselsättning behöver man närmast teleskop för att kunna
              skönja vid horisonten.
            </seg>
            <seg n="88820c42">
              En annan intressant iakttagelse är att när man inte når de mål
              som man har satt upp hittar man på nya mål. Nu ökar man till exempel
              på med mål om att Sverige, antagligen som enda land i världen,
              ska vara oljeoberoende år 2020.
            </seg>
            <seg n="8a1a2fa3">
              Regeringen lovar också att Sverige ska bli världens bästa land
              att åldras i. Kul för alla de äldre som förgäves har väntat på
              särskilda boenden. Här lovade man inför valet 1998 och inför valet
              2002 att det skulle tillkomma 10 000 nya platser inom äldreomsorgen.
              Det har försvunnit 10 000 platser under den tiden! Kul för de
              äldre som bara lever på garantipensionen. Jag vet inte om Pär
              Nuder vet hur mycket den är, men jag kan berätta det. Den är 7
              047 kr i månaden före skatt, i det systemet det finns andra system
              där man tjänar mer, som ni vet.
            </seg>
            <seg n="cf1696de">
              Herr talman! Socialdemokraterna har innehaft regeringsmakten
              sedan 1994 och hela tiden sagt att man prioriterar sysselsättningen.
              Man sätter upp mål, och när man når de målen visar de sig vara
              en hägring. Detta kompletta misslyckande sker då i Socialdemokraternas
              paradgren sysselsättningen. Hur ska det då gå i andra grenar,
              där man lovar tunt?
            </seg>
            <seg n="505f0a8c">
              Hur ska det gå med ungdomsarbetslösheten? Det har flera talare
              tagit upp. Ja, den har enligt Ams ökat med 30 % under den senaste
              mandatperioden. Det är en av de högsta i Europa. Inte nog med
              att det är sammanlagt 146 000 ungdomar i åldern 1625 år som står
              utanför arbetsmarknaden mitt i högkonjunkturen ytterligare 21
              000 har förtidspensionerats! Detta är naturligtvis helt oacceptabelt.
              Så här kan det inte fortsätta. Nu blir det 1 000 plusjobb för
              ungdomarna och stöd till kommuner som erbjuder jobb till gymnasister
              fram till valet. Så långsiktigt och så anställningssäkert var
              det jobbet.
            </seg>
            <seg n="fad4356a">
              Nu är det inte bara ungdomar som oroar sig för framtiden, utan
              det gör också industrin. Jag vet inte om Pär Nuder lyssnar till
              basindustrins företrädare. Om inte, är det hög tid att han gör
              det. Lyssna gärna också till de egna partivännerna från alla de
              orter runtom i landet som har energiintensiv industri och svara
              på frågorna: Hur långt tänker ni driva upp elpriserna? När tänker
              ni stänga av nästa kärnreaktor? Det kan vara intressant för den
              industrins framtid att få svar på sådana frågor.
            </seg>
            <seg n="f849b5c4">
              Den ekonomiska tillväxten är bra. Det har den varit under högkonjunkturen.
              Det har skapat ett fantastiskt rådrum, en möjlighet att rätta
              till de problem som måste rättas till i Sverige för att vi ska
              klara den allt tuffare globala konkurrensen. Men Socialdemokraterna
              har försuttit tillfällena. I stället för att stimulera till utbildning
              och forskning, till jobb och företagande väljer socialdemokratin
              och dess stödpartier straffskatt på högre utbildning och straffskatt
              på svenska investeringar i Sverige. Jag talar om den så kallade
              värnskatten och om den förmögenhetsskatt som vi snart är ensamma
              om i Europa att ha kvar, som har drivit ut mellan 500 och 1 000
              miljarder av svenskarnas sparkapital till utlandet. De skulle
              kunna ha funnits här, skapat investeringar och nya jobb. Nej,
              ni satsar på friår, och framför allt i denna budget satsar ni
              på en kraftig kortsiktig utgiftsexpansion för att kunna vinna
              höstens val.
            </seg>
            <seg n="d35d4e26">
              I tilläggsbudgeten brukar regeringen ta upp några tiotal miljoner.
              I år, herr talman, satsar man 4,8 miljarder som hastigt ska strös
              ut för att hinna göra intryck i valbåset. När Socialdemokraterna
              nu eldar på med en kraftig utgiftsexpansion till noga utvalda
              väljargrupper för att få chansen att vara kvar vid makten sker
              det till priset av att man underminerar ekonomin på sikt. Det
              handlar till exempel om att tillfälliga reavinster eldar på intäkterna.
              Statskassan svämmar just nu över av olika typer av vinstskatter
              till följd av exportföretagens storvinster, börsuppgången och
              häftiga prisstegringar på fastigheter. Utgiftstaket sprängs i
              praktiken underifrån genom att man tar utgifter på intäktssidan,
              utanför statsbudgeten. Det har exploderat sedan 2001, och nu valåret
              når man rekordet på nästan 17 miljarder kronor i den här typen
              av budgettricksande.
            </seg>
            <seg n="019e199c">
              Budgetlagen bryts ju också, herr talman, genom att regeringen
              väljer att lägga stora infrastrukturinvesteringar utanför statsbudgeten.
              Det har två fördelar. Dels redovisar man inte vad de kostar, dels
              undandrar de sig därmed också att bli ifrågasatta utifrån samhällsekonomiska
              kalkyler på samma sätt som om det hade prövats den traditionella
              vägen.
            </seg>
            <seg n="b7b53a11">
              En framgångsrik exportindustri är en stor tillgång, inte minst
              för tillväxten i bruttonationalprodukten, men det räcker inte
              för att öka sysselsättningen tillräckligt mycket. Därför är det
              desto viktigare att regeringen inte bromsar jobbtillväxten på
              annat sätt. Arbetsgivarnas medfinansiering av sjuklönen är en
              sådan broms för nya anställningar. Så kan det inte fortsätta.
              Den måste bort.
            </seg>
            <seg n="72e479da">
              Vårbudgeten, herr talman, ger oss en allt tydligare bild av en
              vänsterkartell som mot bakgrund av en fortfarande väldigt gynnsam
              demografi vi har nu det största antalet arbetskraftsdeltagare,
              vi ser framför oss att de kommer att minska som andel av befolkningen
              och en kraftig konjunktur ändå brassar på för att skyla över grundläggande
              brister i ekonomin.
            </seg>
            <seg n="912c02ea">
              Vänsterkartellens ideologier ger ingen vägledning om hur riktiga
              jobb skapas och hur företag startas. Det enda verktyg man faktiskt
              använder är Arbetsmarknadsstyrelsen och att köpa sysselsättning
              för skattepengar. Men den flykten bort från strukturella förändringar
              och reformer för oss in i en återvändsgränd. De engångsintäkter
              som nu finansierar permanenta utgiftsökningar kan bli omöjliga
              att bära den dag som börsutvecklingen viker, exporten stagnerar
              eller fastighetsmarknaden svalnar.
            </seg>
            <seg n="aec30914">
              Herr talman! Det här är förhoppningsvis vänsterkartellens sista
              vårproposition. Den förhoppningen hade kanske det erkänner jag
              ekat en aning ihålig om kartellen förmått förbättra företagsklimatet,
              om man förmått tackla problemen på arbetsmarknaden och inom de
              offentliga finanserna, men så blev det inte denna gång heller.
              Sverige är i akut behov av nytänkande för att fler ska komma i
              arbete, för att vården och skolan ska motsvara medborgarnas förväntningar
              och för att nya företag ska våga ta vid där andra lägger ned eller
              flyttar ut.
            </seg>
            <seg n="627a3bca">
              Herr talman! Den 3 maj kommer vi kristdemokrater och övriga partier
              i Allians för Sverige att presentera ett alternativ som också
              ger unga arbetslösa chansen till ett jobb genom att fler företagare
              ska känna trygghet i att anställa och växa i Sverige. Häri ligger
              möjligheten för oss att klara morgondagens stora utmaningar.
            </seg>
            <seg n="2946542c">
              (Applåder)
            </seg>
          </u>
          <note type="speaker" n="fabdb516">
            Anf. 5 ALICE ÅSTRÖM (v):
          </note>
          <u who="alice_astrom_a6a363" xml:id="i-5d7d16eee17484f0-0" n="07533cf7">
            <seg n="0f07fed2">
              Herr talman! Jag vill börja med att tacka Socialdemokraterna
              och Miljöpartiet för ett gott samarbete. Jag kommer ihåg när de
              borgerliga partierna myntade begreppet den rödgröna oredan. Man
              spådde att det här samarbetet aldrig någonsin skulle hålla eller
              komma någonstans. Men det blev inte så.
            </seg>
            <seg n="33fad682">
              I dag kan vi konstatera att det går bra för Sverige. Vi kan konstatera
              att ekonomin har utvecklats på ett sätt som man inte trodde. En
              av de viktigaste sakerna, som vi inte har hört så mycket om från
              talarstolen, är utvecklingen av kommunernas och landstingens ekonomi.
              Från att ha gått med stora underskott, med en nedskärningspolitik
              ute i kommunerna och landstingen som drabbade människor väldigt
              hårt, som drabbade skolan, vården och omsorgen och där vi såg
              effekter under många år av vad de stora nedskärningarna innebar,
              går i dag kommunsektorn med stora överskott. Det är viktigt. Det
              är en politik som Vänsterpartiet har drivit i alla år, ökade satsningar
              på kommuner och landsting. För det är framför allt ute i kommunerna
              och landstingen som välfärdspolitiken skapas. Det är framför allt
              ute i kommuner och landsting där skolan får resurser och nu en
              möjlighet att växa. Det är ute i kommunerna vi möter våra äldres
              behov av vård och omsorg. Det är där det nu finns en chans att
              använda de resurser som man har fått till att faktiskt möta de
              behov som fortfarande finns inom vår välfärdssektor.
            </seg>
            <seg n="3938225e">
              Det går bra för Sverige, men det finns grupper som inte har fått
              del av denna stora tillväxt. Det finns grupper som inte har kommit
              in på arbetsmarknaden. Det finns grupper som är långtidssjukskrivna
              och som inte har fått en möjlighet att komma tillbaka till arbetslivet
              med rehabilitering. Det finns unga som inte har haft en chans
              att ens få in en fot på arbetsmarknaden. Det finns människor med
              annan etnisk bakgrund som aldrig har fått en ordentlig plats i
              Sverige och kommit in i de system som gäller för oss andra. Därför
              är det här en budget med reformer som är riktade.
            </seg>
            <seg n="6f1d6ed5">
              Det har låtit i debatten som om det handlar om statistik. Vi
              kan läsa statens årsböcker och rapporter från Nutek, komma med
              siffror på hur många företag som har kommit till eller har fallit
              ifrån eller hur många äldreomsorgsplatser som har kommit till
              eller från. Men det handlar ju inte om statistik. Det handlar
              om människor.
            </seg>
            <seg n="e993754d">
              När vi hör högerpartierna säga att det saknas strukturförändringar
              och något långsiktigt för att möta de problem som Sverige står
              inför är det samma sak som högern har sagt i alla tider. Vad är
              det då som behöver göras? Vi behöver sänka arbetsgivaravgifterna
              och sänka kostnaderna för att anställa människor. Det man inte
              säger är att arbetsgivaravgifterna faktiskt bekostar våra sjukförsäkringssystem,
              våra pensionssystem, att det är intäkter som skapar trygghet för
              människor.
            </seg>
            <seg n="031ba41f">
              När man talar om att minska krånglet för att anställa människor
              handlar det, som det har gjort i alla tider, om att försämra arbetsrätten
              och minska tryggheten på arbetsmarknaden. När man brukar stå här
              i talarstolen och raljera om alla människor i Sverige som går
              på bidrag, det bidragsberoende samhället, så talar man inte om
              att detta inte är ett bidragssystem. Det här är någonting som
              arbetarrörelsen har byggt upp i alla tider för att människor som
              blir sjuka, arbetslösa och som hamnar utanför systemet ska kunna
              stå trygga ute på arbetsmarknaden. Och detta har man avstått lön
              för. Det här är inga bidrag. Det här är system som vi har byggt
              upp och som är solidariska och som skyddar människor.
            </seg>
            <seg n="292ab56b">
              Om jag försäkrar min bil, om den blir stulen, och om jag får
              pengar från försäkringsbolaget för det är det ingen som skulle
              komma på tanken att säga att jag har fått ett bidrag från försäkringsbolaget
              och att jag på så sätt också blir bidragsberoende.
            </seg>
            <seg n="a60e145d">
              Nej, högern har aldrig velat acceptera att de system som vi har
              byggt upp för att faktiskt stärka arbetarnas rätt på arbetsmarknaden
              finns och att de ger det skydd som de gör. Därför är högerns svar
              alltid: strukturförändringar, sänkning av arbetsgivaravgifterna,
              minskning av krånglet och försämring av arbetsrätten.
            </seg>
            <seg n="0791d7d3">
              Centerpartiet är väl det parti som har gått längst och som säger
              att man inte ska låta ungdomar upp till 26 år ha någon som helst
              trygghet på arbetsmarknaden.
            </seg>
            <seg n="aeba4e8f">
              Jag kan ta min dotter som ett exempel. Hon är 25 år. Hennes sambo
              är 24 år. De har i dag två barn och har byggt hus. Vad skulle
              det skapa om man såg till att man hade en arbetsmarknad där de
              inte skulle ha en trygghet från dag till dag och inte veta om
              de har ett arbete att gå till? Det skulle inte skapa ett mer expansivt
              Sverige. Det skulle inte skapa mer resurser för Sverige att låta
              människor gå i denna ovisshet.
            </seg>
            <seg n="a38230d5">
              När man också talar om att det är en massa plotter i den här
              budgeten, plotter som är smulor, så är det för Vänsterpartiet
              viktiga reformer. Det handlar om att möta de äldres behov, att
              förstärka kvaliteten inom äldreomsorgen och att möta de utmaningar
              som vi står inför framöver. Det handlar om att möta de unga och
              de problem som unga står inför i dag när det gäller möjligheterna
              att få en bostad. Vi ökar möjligheterna för dem att få en studentbostad,
              och vi ökar möjligheterna för dem genom en hyresgaranti att faktiskt
              komma in på bostadsmarknaden. Och vi lyckas ändå, i alldeles för
              liten utsträckning enligt Vänsterpartiet, förstärka studiemedlen
              för våra högskolestuderande. För oss är det inte plotter. För
              oss är det viktigt, och det är viktigt för de människor som möts
              av det.
            </seg>
            <seg n="8b7345d8">
              Satsningar på barn- och ungdomspsykiatrin, är det också bara
              plotter och oviktigt när vi vet att framför allt unga tjejer som
              i dag mår fruktansvärt dåligt och står i kö inte får den hjälp
              som de behöver? För oss i Vänsterpartiet är det här viktiga reformer.
            </seg>
            <seg n="02dafbdf">
              När det handlar om integrationen och de problem som vi ser på
              många håll i Sverige, där människor på grund av sin etniska bakgrund
              inte får tillträde till samhället, möter vi det med åtgärder för
              att försöka förbättra möjligheterna till en plats som alla vi
              andra har. Då kallar vi inte det för plotter. Det är viktiga välfärdsreformer.
            </seg>
            <seg n="e341ce8e">
              Nej, herr talman, de borgerliga partierna har bara talat om vad
              som saknas och att det saknas viktiga strukturreformer. Det är
              samma gamla högerpolitik. Men de har inte sagt ett ord om de reformer
              som vi nu genomför.
            </seg>
            <seg n="91438710">
              Jag har en fråga till högerpartierna. Ska vi inte satsa pengar
              på äldreomsorgen? Ska vi inte satsa pengar på de unga? Ska vi
              inte satsa på barn- och ungdomspsykiatrin? Ska vi inte satsa på
              integration? Om det är bara plotter och om det är bara de stora
              strukturreformerna som gäller, då har man glömt de människor som
              det handlar om. Och för oss i Vänsterpartiet är människor viktigare
              än statistik. Att försöka bevisa att det inte går bra för Sverige
              är samma gamla högerpolitik. Och vi har nu lagt fram en vänsterpolitik.
            </seg>
          </u>
          <note type="speaker" n="920e6b72">
            Anf. 6 ROGER TIEFENSEE (c):
          </note>
          <u who="roger_tiefensee_a68b78" xml:id="i-9f65789c6369c2f0-0" n="4d83ddb2">
            <seg n="950496c4">
              Herr talman! Åhörare här i kammaren och hemma! Vi har hört en
              påtagligt nöjd finansminister här i dag. Och när Pär Nuder för
              två veckor sedan presenterade uppgörelsen om den här budgeten
              sade han att vi lever bra nära i den bästa av världar. Och visst
              ska man glädjas åt att tillväxten är hög och att saldot i statsbudgeten
              äntligen är positivt. Men finansministern har nog blivit lite
              hög på konjunkturen och helt glömt människorna. Om finansminister
              Nuder skulle se sig om i Sverige skulle han se att 146 000 ungdomar
              inte ges chansen att komma in på arbetsmarknaden, att 550 000
              personer är förtidspensionerade och att landets småföretagare
              dränks i blanketter. Det här är människor som finansministern
              inte vill se. När Pär Nuder säger att vi lever i den bästa av
              världar är det bara ett tecken på att han lever i någon annan
              värld.
            </seg>
            <seg n="6a4354b2">
              Herr talman! Jag har en fråga till finansministern. Ni säger
              att alla ska med. Men varför är inte alla med? Ni har ju haft
              tolv år på er. Varför har ni glömt så många på perrongen?
            </seg>
            <seg n="a1920fc4">
              Socialstyrelsen rapporterade häromveckan att drygt 6 % av befolkningen
              befinner sig i totalt utanförskap. Det är alltså människor som
              står utanför både arbetsmarknaden och socialförsäkringarna. De
              är hänvisade till att leva på socialbidrag.
            </seg>
            <seg n="ab4bfc08">
              Regeringen har under sina tolv år vid makten satt upp många fina
              mål. Det handlar om en sysselsättning på 80 %, en öppen arbetslöshet
              på 4 %, en halvering av socialbidragen, en halvering av sjukfrånvaron
              och en halvering av ungdomsarbetslösheten. Ja, det mesta ska halveras.
            </seg>
            <seg n="15e142e4">
              Men regeringen har problem att nå dessa mål. Och när man fokuserar
              på något av målen, som nu arbetslöshet och sjukskrivningar, får
              något annat stå tillbaka. Det är därför som vi ser att socialbidragen
              ökar. Herr talman! Detta påminner mig om en attraktion på Gröna
              Lund där det poppar upp gubbar som man ska slå ned. Om man väl
              lyckas slå ned en gubbe, så dyker det alltid upp någon annan.
              Och det är uppenbart att man inte kan styra ett land på det sättet
              eftersom grundproblemet kvarstår. Nära en och en halv miljon människor
              i arbetsför ålder går inte till jobbet en vanlig dag.
            </seg>
            <seg n="3978d001">
              Regeringens politik präglas av dessa ständiga brandkårsutryckningar
              och paket och detaljstyrning. Bara i den här budgeten finns det
              flera bra exempel. Kommunerna detaljstyrs i fråga om äldreomsorgen.
              Almi får tre olika tilläggsanslag i stället för ett bredare uppdrag.
              De onoterade företagen anses inte veta hur mycket likvida medel
              de behöver.
            </seg>
            <seg n="f9418e23">
              Det är just den här vi-vet-bäst-politiken som leder till sociala
              och regionala klyftor klassklyftor som den socialdemokratiska
              regeringen efter tolv år vid makten är på väg att cementera.
            </seg>
            <seg n="dc953ec8">
              Herr talman! Den senaste i raden av dessa paket är förslagen
              som riktar sig till ungdomar i den här budgeten. Det är bra att
              regeringen inser att ungdomsarbetslösheten är ett problem. Och
              i finansplanen skriver man: Ungdomar måste välkomnas in i vuxenlivet.
              De får inte fastna i arbetslöshet. Därför krävs en aktiv arbetsmarknadspolitik
              även för unga.
            </seg>
            <seg n="f7770f43">
              Ja, det krävs en aktiv arbetsmarknadspolitik för unga. Men framför
              allt krävs det väl jobb? I dag står 146 000 unga utanför arbetsmarknaden
              i Sverige. 21 ½ % av personerna är i åldern 1524 år. Det är till
              och med en större andel unga arbetslösa än under de värsta krisåren
              i början av 1990-talet. Då var det lågkonjunktur. Nu är det högkonjunktur.
              Regeringens misslyckande kan inte göras tydligare.
            </seg>
            <seg n="d4937f23">
              Vi har alla ett ansvar för att ge ungdomar hopp och framtidstro.
              Jag kan inte acceptera att vi förlorar en hel generation unga
              människor i permanent arbetslöshet. När man sökt jobb efter jobb
              och inte ens blir kallad till intervju är det lätt att tappa självförtroendet,
              lätt att känna sig värdelös.
            </seg>
            <seg n="394a8ea9">
              Men tror någon att regeringens 1 000 plusjobb till unga är lösningen?
              Tror man det, ja, då ska man också tala om vad man ska göra för
              resterande 145 000 unga. Att plusjobben dessutom är en anställningsform
              som helt saknar anställningstrygghet och som inte kvalificerar
              för a-kassa, förtur eller fast anställning gör inte saken bättre.
            </seg>
            <seg n="37403997">
              Till skillnad från regeringens passiva inställning till ungdomsarbetslösheten
              vill Centerpartiet undersöka alla tänkbara möjligheter att underlätta
              för unga att få jobb. Det är därför vi vill sänka trösklarna för
              unga när det gäller att komma in på arbetsmarknaden. Det är därför
              vi vill sänka kostnaderna för arbetsgivare när det gäller att
              anställa unga. Det är därför som vi vill inrätta speciella ungdomsförmedlingar
              en funktionell arbetsmarknadspolitik också för unga.
            </seg>
            <seg n="18fd32be">
              De förslag som Centerpartiet har presenterat har provats i andra
              länder, i Irland och i Danmark. Där ligger ungdomsarbetslösheten
              på 78 %. De förslag som regeringen presenterar i den här budgeten
              har också provats i Sverige där ungdomsarbetslösheten ligger på
              21 ½ %.
            </seg>
            <seg n="17968c18">
              Herr talman! Centerpartiet vill att Sverige ska vara det mest
              företagsamma landet. Framtidens välfärd kan bara garanteras så
              länge vi kan producera varor och tjänster på ett effektivt sätt.
              Fler människor måste ges möjlighet att skapa sitt eget arbete.
              Sverige behöver helt enkelt fler privata företag.
            </seg>
            <seg n="693f0fdf">
              Klarar vi inte jobben och företagandet kommer vi inte att ha
              pengar till den gemensamma välfärden i framtiden. Dina resurser
              som undersköterska, lärare och polis blir då osäkra i framtiden.
              Därför är det illavarslande att satsningar på jobb och företagande
              lyser med sin frånvaro i vänsterkartellens budget. I stället anslås
              medel till 11 000 nya Amsåtgärder. Av den miljard till landsbygdsutveckling
              som utlovats när den här propositionen för två veckor sedan presenterades
              blir det bara drygt 700 miljoner kronor.
            </seg>
            <seg n="19bce583">
              Regeringen är sämst i klassen på företagande i Europa detta enligt
              uppgifter som nyligen presenterats i Aktuellt. Om Sverige hade
              haft samma utveckling som övriga Europa under de senaste tio åren
              skulle vi ha haft 75 000 fler företagare, alltså fler företagare
              som skulle ha kunnat anställa och fixa nya jobb.
            </seg>
            <seg n="b41af9ac">
              Centerpartiet vill ge förutsättningar för alla som vågar och
              vill starta företag, inte minst för kvinnor och unga som i dag
              är kraftigt underrepresenterade bland Sveriges företagare.
            </seg>
            <seg n="9f411ac9">
              Det måste bli enklare att gå från att vara löntagare till att
              vara företagare. Därför vill vi att dessa grupper ska värderas
              lika i trygghetssystemen.
            </seg>
            <seg n="e565343f">
              Det måste vara enkelt och roligt att driva företag. Därför vill
              vi göra en reell regelsanering.
            </seg>
            <seg n="9ea5a3a2">
              Det måste bli billigare att anställa. Därför vill vi sänka arbetsgivaravgifterna
              vid nyanställningar och för dem som anställer långtidssjuka, arbetslösa
              och andra som stått utanför arbetsmarknaden alldeles för länge.
            </seg>
            <seg n="717c9a2d">
              Det måste bli enklare att få tillgång till kapital. Därför vill
              vi bland annat införa starta-eget-sparande, riskkapitalavdrag
              och entreprenörslån.
            </seg>
            <seg n="d7221b8b">
              Herr talman! Minns du Göran Perssons vision om det gröna folkhemmet?
              För mig känns det gröna folkhemmet lite som en grön make over
              ni vet när man gör om bilar och alla röda stugor snabbt ska målas
              gröna bara för att det ska se bra ut.
            </seg>
            <seg n="755c450b">
              Problemet är att regeringen ägnar sig åt kortsiktiga lösningar
              och låter andra system verka i helt fel riktning. Ta bara exemplet
              med investeringsbidraget för att minska olje- och elanvändningen
              i villor. Om en villaägare investerar i jordvärme leder investeringen
              till höjt taxeringsvärde och höjd fastighetsskatt. Det enda rimliga
              vore att fastighetsskatten blev lägre, inte högre.
            </seg>
            <seg n="342fce38">
              Ett annat exempel är lagen om att alla mackägare måste installera
              en etanolpump. För en liten mack innebär detta en jätteinvestering.
              Många mackägare vittnar nu om att förslaget kan tvinga dem att
              lägga ned. Resultatet blir alltså färre mackar, framför allt på
              landsbygden, inte fler etanolpumpar!
            </seg>
            <seg n="94f6bf5b">
              Herr talman! Om ganska precis fem månader är det val. Vårpropositionen
              är ett tydligt bevis på det. Löften radas, sida upp och sida ned.
              Precis just nu är förutsättningarna i svensk ekonomi extremt goda
              sett till den demografiska utvecklingen och konjunkturen. Men
              redan om ett par år minskar antalet svenskar i arbetsför ålder.
              Om 15 år är vi 250 000 färre i arbetsför ålder. Med den vetskapen
              måste man vara försiktig med att öka utgifterna i en högkonjunktur
              eftersom de måste kunna betalas också i en lågkonjunktur.
            </seg>
            <seg n="c415fb09">
              Finansministern säger att vi lever i den bästa av världar. Om
              man kan säga det bryr man sig inte om människor. Man vill hellre
              att arbetslösa ska stoppas in i arbetsmarknadsprogram, att sjukskrivna
              ska slussas över till förtidspension och socialbidrag och att
              plusjobb skapas i stället för riktiga jobb.
            </seg>
            <seg n="9b3415d9">
              Nej, utmaningen, herr talman, är att minska utanförskapet. Det
              är utmaningen för Centerpartiet och för en ny regering. Om två
              veckor kommer Centerpartiet och övriga partier i Allians för Sverige
              att presentera ett förslag, ett alternativ, där vi tar oss an
              den här utmaningen.
            </seg>
          </u>
          <note type="speaker" n="b357eea1">
            Anf. 7 PETER ERIKSSON (mp):
          </note>
          <u who="peter_eriksson_a7c2c7" xml:id="i-419d7d9012d6af27-0" n="91818a6d">
            <seg n="00c09dc1">
              Herr talman, ledamöter, tittare och åhörare på radion! Jag är
              glad över att vi i dag kan lämna fram en budget som innebär att
              vi under den här mandatperioden faktiskt genomför det program
              som vi satt oss före att genomföra. De 121 punkter som handlar
              om en utveckling mot ett mera hållbart samhälle och mer av solidaritet
              har vi i allt väsentligt lyckats genomföra. Det tycker jag är
              en ganska stark insats.
            </seg>
            <seg n="caf9c4bd">
              Många gånger har det varit ganska jobbigt. Det har varit konflikter,
              och ibland har vi bråkat med varandra. Men till slut har vi kommit
              överens. Vi har också gjort det vi har sagt att vi tänkt göra.
              Dessutom har vi gjort det med en bibehållen stark samhällsekonomi.
            </seg>
            <seg n="fe73b394">
              Under den här mandatperioden har vi lyckats med en samhällsekonomi
              där vi har historiskt låga räntor. Jag kan inte minnas någon period
              i mitt liv då vi haft så låga räntor som nu i Sverige. Detta är
              en viktig faktor. En annan är den låga inflationen. De här sakerna
              hänger naturligtvis ihop. Nu har vi också fått ett överskott i
              statsbudgeten som gör att vi kan betala av på statsskulden. Vi
              kan minska statens skuld i förhållande till bnp. Vi kan minska
              den reellt sett över åren.
            </seg>
            <seg n="47b21159">
              Vi har en stark konjunktur, som flera av debattörerna tidigare
              har varit inne på; det är ingen tvekan om att det är på det sättet.
              Men det är inte bara konjunkturen som är stark, utan vi har också
              långsiktigt klarat av att hålla en stark samhällsekonomi. Nu när
              konjunkturen dessutom är stark och gynnsam ökar antalet jobb väsentligt.
              Det man tycker är lite knepigt när man lyssnar på Odenberg, Pilsäter,
              Tiefensee och andra här är hur det kommer sig att ni är så på
              defensiven och nästan verkar deppiga över utvecklingen. Det kan
              väl inte vara tråkigt att ungdomarna nu får jobb, att många av
              dem som har gått ganska länge i arbetslöshet nu äntligen kommer
              in på arbetsmarknaden, att småföretagen har en konjunktur som
              är enormt mycket bättre än tidigare, att nyföretagandet i Sverige
              ökar och att det faktiskt händer saker.
            </seg>
            <seg n="fd4cfdbe">
              Dagens Industri meddelade häromveckan det var en stor undersökning
              som visade detta att småföretagen i Sverige räknar med att nyanställa
              i stor utsträckning i år och nästa år. Jag tycker att det känns
              väldigt positivt. Vi ska vara glada över att vi har klarat av
              att hålla ihop samhällsekonomin under de här åren därför att det
              också gett möjligheter för oss att satsa på de mest utsatta.
            </seg>
            <seg n="14abe91f">
              Vi behöver inte, vilket de borgerliga partierna känner är nödvändigt,
              försämra för de mest utsatta för dem som står utanför arbetsmarknaden,
              som är sjuka och som har de största ekonomiska bekymren utan vi
              kan i dag säga att vi kan satsa på de mest utsatta. Vi kan ge
              lite mer pengar till de kommuner som tar emot flyktingar därför
              att vi nu i ganska stor utsträckning har kunnat plocka in de rättslösa
              och dem som varit utanför samhället och levt vid sidan av.
            </seg>
            <seg n="df383905">
              Många av de flyktingar som har funnits i Sverige vid sidan av
              vårt samhälle, utan att vara erkända, får nu komma in. Många av
              de hemlösa kommer också att få del av den här budgeten därför
              att vi har råd att satsa på dessa. Vi tycker att det här är prioriterade
              frågor. Vi måste få in människorna i samhället på ett ordnat sätt.
            </seg>
            <seg n="9da1de1d">
              Ekonomiskt svaga grupper som studenter gör vi nu satsningar på.
              Studenterna har haft en utveckling som har varit sämre än för
              många andra, men i år från och med halvårsskiftet får studenterna
              en höjning av studielån och studiebidrag med 300 kr. Det räcker
              inte, tycker vi. Vi kommer att gå på val med en större satsning.
              Sammanlagt 1 000 kr vill vi ha i höjning för att studenterna i
              Sverige ska kunna leva på ett rimligt och vettigt sätt. Det har
              Sverige råd med. Men vi tar ändå ett hyggligt steg nu.
            </seg>
            <seg n="2e848426">
              Vi höjer från och med sommaren också föräldraförsäkringen för
              dem som har de allra lägsta inkomsterna, upp till 180 kr per dag.
              Det är också ett viktigt och bra steg och en satsning på de mest
              utsatta.
            </seg>
            <seg n="53ef8f55">
              Vi klarar av att höja bostadsbidraget för de äldre som har de
              allra sämsta inkomsterna. Vi gör i den här budgeten insatser för
              att minska diskriminering och förbättra integrationen i samhället.
            </seg>
            <seg n="b813821f">
              Vi tycker faktiskt inte att det är en rätt strukturomvandling
              i samhället att göra det ännu svårare och ännu sämre för de mest
              utsatta, dem som är utanför. Det tycker jag att vi kan vara hyggligt
              stolta över.
            </seg>
            <seg n="0cd3f5f0">
              Vi har gjort också strukturreformer för att stärka ekonomin långsiktigt
              under de senaste åren. Sedan 2000 har vi genomfört en grön skatteväxling
              på 17 miljarder sammanlagt. Det innebär sänkt skatt på arbete.
              Räknar vi med det och sänkt kompensation för egenavgifterna, det
              som har varit tidigare och som under de här åren gått ut i sänkt
              inkomstskatt, handlar det faktiskt från 2000 till i dag om en
              sänkt skatt på arbete på 60 miljarder kronor under de senaste
              sex åren.
            </seg>
            <seg n="b031a860">
              Det är inte några små förändringar, utan ganska starka förändringar
              i ekonomin som påverkar var och en av oss i det här samhället.
              Det mesta av pengarna när det gäller kompensation för sänkta egenavgifter
              har gått till löntagarna, men den gröna skatteväxlingen, skattesänkningen
              där, påverkar alla. Den når ut till pensionärer och alla som betalar
              skatt.
            </seg>
            <seg n="d5c97996">
              Det medverkar dessutom till att vi får en omställning i ekonomin
              som ger nya jobb. Det händer väldigt mycket i svensk ekonomi i
              dag på grund av de insatser som vi har gjort för att få en grön
              omställning, steg mot en hållbar utveckling, som ger nya jobb.
              Många av de företag som expanderar allra mest är just företag
              inom den gröna sektorn. Det är stora investeringar, miljardinvesteringar,
              för ett stort antal företag som ger många nya jobb. Det ger också
              en minskad sårbarhet i samhället. Vi vill avveckla oljeberoendet,
              och det skapar en ökad trygghet i samhället och en mer robust
              ekonomi där vi själva långsiktigt kan producera energin i stället
              för att vara beroende av vad som händer i Mellersta Östern. Vad
              händer, Mats Odell, om vi får en ökad konflikt i Mellersta Östern
              till exempel kring Iran? Ja, det är mycket troligt att vi återigen
              får en fördubbling av oljepriset globalt sett. Är inte det ett
              viktigt och vettigt mål för samhället, även i ett ekonomiskt perspektiv,
              att vi blir av med oljeberoendet, att vi inte är beroende av vad
              som händer på den här oerhört känsliga och sårbara marknaden?
              Hela vårt transportväsende och det borde du veta, Mats Odell är
              fortfarande beroende av olja.
            </seg>
            <seg n="8f96ab85">
              Vi behöver en omställning där vi satsar på inhemska förnybara
              energikällor. Det ger jobb, det ger trygghet och det ger en stabilitet
              i ekonomin som gör att vi kan satsa långsiktigt i Sverige.
            </seg>
            <seg n="4b832138">
              Jag har väldigt svårt att förstå när Tiefensee från Centern från
              talarstolen säger att det bara är problem med den gröna omställningen.
              Att vi nu äntligen får in miljöbilar i stor skala och ligger snäppet
              före i Europa och har en lagstiftning som trycker på att få fram
              alternativa bränslen på mackarna runtom i Sverige är någonting
              som folk runtom i Europa är imponerade av. När du någon gång kommer
              utanför Sverige ser du att det man är mest intresserad av är hur
              vi kan göra den här omställningen, gå före och klara av det, medan
              man i andra länder sitter fast i sitt oljeberoende och i dag inte
              vet hur man ska göra. Då hamnar man på det många borgerliga debattörer
              pratar om: satsa mer på kärnkraft i stället.
            </seg>
            <seg n="dacc64c2">
              Ska vi långsiktigt fortsätta att i stället satsa på kärnkraft
              i Sverige då måste ni också i Centern vara beredda att satsa på
              uranbrytning, som Folkpartiet och en del andra vill ha. Är det
              verkligen en väg i Västergötland, Östergötland, Närke, Jämtland,
              Västerbotten och Norrbotten, överallt där man nu prospekterar
              efter uran, som vi ska satsa på i Sverige kärnkraft och uranbrytning
              med allt vad det innebär? Nej, jag tycker att vi ska satsa på
              att skapa ett mindre sårbart och mer robust samhälle med förnybara
              energikällor. Det ger jobb och trygghet för framtiden.
            </seg>
          </u>
          <note type="speaker" n="f6aa8195">
            Anf. 8 Finansminister PÄR NUDER (s):
          </note>
          <u who="par_nuder_f3fda1" xml:id="i-958345150982f53e-1" n="d102fa21">
            <seg n="6c54864f">
              Herr talman! Jag lyssnade mycket noggrant på de borgerliga partiernas
              företrädare, men jag blev inte mycket klokare, måste jag säga.
              Vad tyckte ni egentligen? Enligt Mikael Odenberg var det för få
              reformer. Enligt Mats Odell var det för många kostsamma reformer.
              Det är det första jag inte blev klok på.
            </seg>
            <seg n="d392b186">
              Det andra jag inte blev klok på och som ni mycket enkelt kan
              bena ut här från talarstolen var vad som kommer att hända den
              3 maj. Blir det ett gemensamt borgerligt alternativ till den ekonomiska
              vårpropositionen från A till Ö? Eller blir det som vanligt spretigt
              med fyra motioner och sedan ett slags gemensamt pressmeddelande
              om inriktningen? Det vore intressant att få besked kring.
            </seg>
            <seg n="74a80c06">
              Om ni nu är så missnöjda med den politik som vi har presenterat
              ni har er fulla rätt att tycka att det är jobbigt när det går
              bra för Sverige och att argumentationen då blir knepigare torde
              det vara enkelt att ganska snabbt på fjorton dagar skriva ihop
              sig om en samlad alternativ ekonomisk politik av första till sista
              kronan. Det vore intressant att höra hur det blir med den saken.
            </seg>
            <seg n="b63139ac">
              Sedan är det ibland en och en halv miljon, ibland 1,2 miljoner,
              ibland en miljon som ni påstår inte går till jobbet. För det första:
              Det hjälper inte att manipulera statistiken. Se er omkring. Det
              går bättre för Sverige nu. Antalet sjukskrivna minskar. Antalet
              förtidspensionerade, inflödet i det systemet, minskar. Arbetslösheten
              faller. Det hjälper inte hur mycket ni än manipulerar med statistiken.
              Det har vänt.
            </seg>
            <seg n="3113260f">
              För det andra: Om det nu vore så att ert arbetslöshetsmått vore
              det internationellt gängse, då skulle Frankrike ha 35 % arbetslöshet,
              Italien drygt 30 % och USA 20 %. Även med den typen av mått mätt
              kommer Sverige väldigt väl ut.
            </seg>
            <seg n="60d77f9b">
              För det tredje är det naturligtvis fullständigt absurt att till
              arbetslösa räkna dem som har förtidspension därför att de till
              exempel är cancersjuka. Det är absurt att räkna värnpliktiga till
              gruppen arbetslösa. Det är absurt att räkna dem som har gått i
              avtalspension som arbetslösa.
            </seg>
            <seg n="49ced39d">
              För det fjärde verkar ni inte ha förstått någonting av hur den
              moderna arbetsmarknadspolitiken fungerar. 25 000 långtidsarbetslösa
              går just till jobbet därför att deras arbetsgivare får ett anställningsstöd
              för att de ska bli attraktivare på arbetsmarknaden. Nära 6 000
              plusjobbare, Mikael Odenberg, går till jobbet därför att vi har
              infört ett system där de får möjlighet som långtidsarbetslösa
              att gå till jobbet.
            </seg>
            <seg n="fa2f2f56">
              Eller ta de 59 000 svenskar som är funktionshindrade, som kan
              gå till jobbet därför att vi har infört ett system som vi kallar
              för lönebidrag för att den här väldigt utsatta gruppen ska bli
              attraktiv på arbetsmarknaden. Det är det här som ni raljerar om,
              om Amsjobb, konstgjorda jobb och så vidare.
            </seg>
            <seg n="8dd88094">
              Låt mig visa på tre exempel, för den här diskussionen blir väldigt
              abstrakt.
            </seg>
            <seg n="c2e51953">
              Reza Movahednia är en av de tusentals svenskar som varit arbetslösa
              länge men som tack vare plusjobben fått arbete med avtalsenlig
              lön. Nu arbetar han på en förskola i Spånga utanför Helsingfors.
              Häromdagen sade han i tv:s Aktuellt: Jag ser att jag kan vara
              till hjälp för personalen och andra i skolan. Jag mår jättebra
              nu.
            </seg>
            <seg n="8e97128d">
              Saira Mae Nilsson lever i Västerås med sin man och två barn.
              I sitt hemland är hon utbildad socionom. Hon kom till Sverige
              1999. Hon har sökt 600 jobb och fått komma till 15 intervjuer.
              Nu har hon, tack vare plussatsningen, fått arbete på kommunens
              integrationsenhet. Hon hjälper flyktingar att hitta rätt i samhället.
              I en tidningsintervju berättar hon att hon med stor glädje går
              till jobbet. Jag får använda mina kunskaper. Jag får jobba med
              människor, som jag önskar. Det vore slöseri att inte använda mina
              kunskaper om olika kulturer, säger hon.
            </seg>
            <seg n="c09e7eda">
              Maria Boldebonita är plusjobbare på Skarphagsskolan i Norrköping.
              Hon ser positivt på sitt jobb. Plusjobbet ger henne en chans efter
              fyra år av arbetslöshet. Skolledningen har tagit emot henne med
              öppna armar. Det är suveränt att få en sådan här extraresurs.
              Det är så mycket som den ordinarie personalen inte hinner med,
              säger rektorn Britt Östeman till Norrköpings Tidningar.
            </seg>
            <seg n="9a3c11b4">
              Det är ingen tillfällighet att de här tre individerna har utländskt
              klingande efternamn, därför att ungefär en tredjedel av de långtidsarbetslösa
              är invandrare.
            </seg>
            <seg n="e762404f">
              Ni talar föraktfullt om Amsjobb. Ni talar om att gömma undan
              människor i arbetsmarknadspolitiska åtgärder. Sanningen är ju
              den att det är precis tvärtom. Genom arbetsmarknadspolitiken blir
              arbetslösa människor sedda, behövda och efterfrågade.
            </seg>
            <seg n="6ff42e70">
              Det är vi socialdemokrater som har en politik för arbete. Ni
              i den borgerliga alliansen har en politik mot de arbetslösa. Ni
              talar om att det ska löna sig mer att arbeta. I själva verket
              ska det bli dyrare att vara arbetslös, att vara sjuk, att vara
              förtidspensionerad, att vara föräldraledig.
            </seg>
            <seg n="b60d4aee">
              Vår politik innebär att vi sänker skatten, om ni så vill, för
              dem som är långtidsarbetslösa, gör dem attraktivare med hjälp
              av lönebidrag, anställningsstöd, skatterabatter för arbetsgivare.
              Ni vill vräka ut skattesänkningar över företag utan någon som
              helst garanti för att det leder till nyanställningar.
            </seg>
            <seg n="fba927c3">
              Så till ungdomsarbetslösheten. 33 143 ungdomar i åldrarna 1824
              år var förra veckan öppet arbetslösa. 27 770 fanns i konjunkturprogram.
              Den offentliga statistiken från Ams är den som gäller.
            </seg>
            <seg n="2113465f">
              Detta är naturligtvis ett stort problem. Men problemet ska sättas
              in i sitt sammanhang, för det riktigt allvarliga är om de unga
              människorna blir arbetslösa under lång tid, om de fastnar i arbetslöshet.
              Glädjande nog är bara 2 300 ungdomar långtidsarbetslösa. Då ska
              vi ha klart för oss att man som ung räknas som långtidsarbetslös
              redan efter 100 dagar.
            </seg>
            <seg n="46a5598a">
              Vad är vår politik för att komma till rätta med de problem som
              ändå kvarstår, trots att ungdomsarbetslösheten nu sjunker kraftigt,
              trots att långtidsarbetslösheten sjunker bland de unga? Jo, vi
              vill underlätta villkoren på arbetsmarknaden för de unga att få
              jobb. Vi skapar 1 000 nya plusjobb. Kom ihåg att antalet långtidsarbetslösa
              är 2 300. Det är den målgruppen vi talar om här. Vi utökar antalet
              platser i kvalificerad yrkesutbildning. Vi inför ett anställningsstöd
              för långtidsarbetslösa unga mellan 20 och 24 år redan efter sex
              månaders arbetslöshet. Vi förstärker arbetsrätten, Roger Tiefensee,
              inte försämrar den. Gärna ett arbete, men först en rejäl försämring
              av arbetsrätten. Jacques Chirac skulle känna igen sig i nycenterns
              politik. Vi inför en lärlingsutbildning tillsammans med näringslivet.
              Vi inför platser på folkhögskolor för dem som saknar en fullföljd
              gymnasieutbildning. Vi inför sökanderesor för ungdomar. Allt detta
              gör vi för att förbättra situationen även för de unga.
            </seg>
            <seg n="7ca7e9b0">
              Ni har talat mycket om strukturförändringar. Det är ett sådant
              där nyspråk som finns i den politiska debatten. Vad det i själva
              verket handlar om är sänkt skatt som vanligt. Och sänkt skatt
              den ska betalas, som vanligt, av dem som har det sämst: av de
              arbetslösa, av de långtidssjuka, av de förtidspensionerade, av
              de föräldralediga.
            </seg>
            <seg n="c98eee16">
              Nu går vi över till replikomgången. Nu får Mikael Odenberg en
              ny chans, finansministerkandidaten för den borgerliga alliansen.
            </seg>
            <seg n="0c0665d4">
              Nu när vi ser att det går så bra för Sverige med hög tillväxt,
              låg inflation, fallande arbetslöshet, stigande sysselsättning,
              stora överskott i kommuner, landsting och staten, varför i hela
              fridens namn ska ni då försämra för dem som redan har det sämst?
              Varför, Mikael Odenberg berätta nu det för svenska folket, för
              alla barnfamiljer som tittar på den här debatten blir barn friskare
              av att deras föräldrar inte får vara hemma mer än 15 dagar när
              barnen är sjuka? Berätta det, finansministerkandidaten för den
              borgerliga alliansen!
            </seg>
          </u>
          <note type="speaker" n="83835493">
            Anf. 9 MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-5c6a4768152c3f29-1" n="fea1c7fc">
            <seg n="97070b18">
              Herr talman! Jag förstår inte varför Pär Nuder ska låta så förskräckligt
              dryg, uppblåst och hånfull.
            </seg>
            <seg n="5e49127f">
              Socialdemokrater är experter på att gå i opposition mot sig själva,
              ge målande beskrivningar av oförrätterna i samhället och få det
              att låta som om det var någon annan som hade regerat de senaste
              tolv åren. Men det är inte någon annan som har regerat. Pär Nuder
              har kört ett skrivbord i Rosenbad i ett decennium nu. Under den
              tiden har vi fått 140 nya förtidspensionärer varje dag.
            </seg>
            <seg n="cfe05974">
              I dag presenterade den brittiska tankesmedjan Open Europe en
              bred europeisk undersökning som visar att de svenskar som tjänar
              minst har haft den sämsta löneutvecklingen.
            </seg>
            <seg n="b7e02cdc">
              Socialstyrelsen kom nyligen med Social rapport 2006 som visar
              att det är fler som står utanför arbetskraften i dag än före 90-talskrisen,
              att den etniska segregationen har ökat under er tid vid makten,
              att andelen fattiga i Göteborgs och Malmös förortsområden har
              fördubblats under de senaste tio åren, att chanserna för långtidssjukskrivna
              att komma tillbaka i arbete undan för undan bara har blivit sämre.
              Och i er egen budgetbilaga om fördelningspolitiken redovisas att
              i början av 90-talet hade ungdomar i vårt land ungefär samma standard
              som resten av befolkningen. Men nu har de unga det betydligt sämre,
              framför allt på grund av den skyhöga ungdomsarbetslösheten.
            </seg>
            <seg n="7551fabf">
              Jag har inget behov av att bråka om statistik. Men jag vägrar
              att bara prata om den öppna arbetslösheten när vi vet att det
              är mer än en miljon människor som i dag lever på sociala ersättningar,
              att det är nära en och en halv miljon människor som inte går till
              ett jobb en vanlig dag eller som jobbar mindre än vad de skulle
              vilja. Vi ser det som ett samhällsproblem. Vi ser det som ett
              mänskligt problem, ett problem för de människor som inte räknas
              i vårt land, som inte får en chans. Och det är ett problem för
              samhällsekonomin därför att vi långsiktigt inte kommer att klara
              av att bekosta den välfärd som vi har vant oss vid att ta för
              given när befolkningen framöver kommer att åldras. Då vill vi
              göra någonting åt det. Och då talar vi om strukturella reformer
              ja, om grundläggande förändringar som ska göra det mer lönsamt
              för människor att arbeta och mer lönsamt för människor med idéer
              att stanna i vårt land, investera här hemma, satsa på företag,
              våga och vilja anställa. Det är bara så som vi långsiktigt kan
              betala för den välfärd som det faktiskt inte råder några delade
              meningar om att vi ska försöka upprätthålla.
            </seg>
            <seg n="81510632">
              Vi kommer den 3 maj, för att svara på Pär Nuders fråga, från
              de fyra allianspartierna att presentera våra reaktioner på regeringens
              vårbudget. Vi kommer att presentera partivisa budgetförslag. Vi
              kommer också att presentera en gemensam grund för den ekonomiska
              politiken sådan vi vill se den. Därefter kommer vi efter sommaren
              att presentera en gemensam valplattform, och vi kommer inför valet,
              i augustiseptember, att presentera ett gemensamt valmanifest.
              Skulle Pär Nuder kunna antyda för kammaren när vänsterkartellens
              valplattform kommer? Och när räknar ni med att presentera det
              gemensamma valmanifestet för Socialdemokraterna, Vänsterpartiet
              och Miljöpartiet?
            </seg>
          </u>
          <note type="speaker" n="1d2523cf">
            Anf. 10 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-2" n="d102fa21">
            <seg n="1b6db8b9">
              Herr talman! Om det nu är så enkelt för er borgare att skriva
              ihop ett valmanifest varför klarar ni inte av att skriva ihop
              ett samlat alternativ till den vårbudget som ligger här på riksdagens
              bord? Jag vet varför: Det är mycket svårare. Då måste man nämligen
              göra precis som vi har gjort, vi socialdemokrater, miljöpartister
              och vänsterpartister. Man måste ge och ta, kompromissa och så
              vidare. Men det klarar inte ni av i den här alliansen som ni har
              blåst upp. Jag har förutspått i debatt efter debatt att den ballong
              som ni har blåst upp successivt kommer att pysa ut. Den är inte
              så tjusig längre. Den är inte så blodfylld och vacker. Den är
              rätt skamfilad, för ni klarar inte det fundamentala i politiken:
              att prata ihop er.
            </seg>
            <seg n="582d5593">
              Jag ska säga att det är lika bra att Mats Odell förbereder sig.
              Jag ska prata fastighetsskatt med Mats Odell sedan, bara så att
              han förstår vad jag tänker göra.
            </seg>
            <seg n="7f60baae">
              Mikael Odenberg säger att vi socialdemokrater är experter på
              oförrätter. Ja, jag vill gärna hoppas och tro att vi socialdemokrater
              är experter på oförrätter. Det har vi varit ända sedan det socialdemokratiska
              partiet bildades. Och jag tror faktiskt att det är därför som
              vi ständigt har fått förnyat förtroende. Svenska folket litar
              på vår inre kompass. Vi söker oss till de områden där det finns
              oförrätter. Det är där vi sätter in reformambitionerna. Och det
              där därför vi, som sagt, får förnyat förtroende.
            </seg>
            <seg n="5c35c11b">
              Jag tar inte åt mig äran av allt som är bra i Sverige fast socialdemokratin
              haft regeringsmakten i princip sedan 1932 med undantag för ett
              antal borgerliga år. Men jag tar heller inte åt mig av allt som
              är dåligt i Sverige bara för att Sverige har letts av socialdemokratiska
              regeringar under lång tid. Jag är precis som vi socialdemokrater
              säger att vi är. Jag är stolt över det Sverige som vi lever i,
              men jag är ingalunda nöjd. Oförrätter och orättvisor är precis
              vad vi i socialdemokratin är experter på.
            </seg>
            <seg n="34fc6ef9">
              Mikael Odenberg säger att han inte vill bråka med mig om statistik.
              Nej, låt gå för det. Men faktum kvarstår: Hur vi än definierar
              arbetslösheten vill ni försämra för de arbetslösa, de långtidssjuka,
              alla dem som ni säger står utanför. Det är den stora strukturreform
              som ni har. Mer lönsamt att arbeta, säger ni. I praktiken innebär
              det dyrare att vara arbetslös.
            </seg>
            <seg n="1c012596">
              Nu har Mikael Odenberg en replik kvar. Nu har du en sista chans.
              Berätta för svenska barnfamiljer: Varför blir deras ungar friskare
              av att föräldrarna inte får vara hemma för vård av sjukt barn
              mer än 15 dagar under ett år? Du har en sista chans, Mikael Odenberg,
              Sveriges, Moderaternas, finansministerkandidat. Talarstolen är
              din!
            </seg>
          </u>
          <note type="speaker" n="038c5a94">
            Anf. 11 MIKAEL ODENBERG (m) replik:
          </note>
          <u who="mikael_odenberg_0f1a5b" xml:id="i-5c6a4768152c3f29-2" n="fea1c7fc">
            <seg n="ea26a271">
              Herr talman! Jag tror att herr talman får passa sig. Det verkar
              som att Pär Nuder är ute efter talmansjobbet. Han hade ett väldigt
              fint sätt att fördela ordet till alla oss andra. Låt mig säga
              att den omständigheten att vi inte den 3 maj presenterar ett heltäckande
              gemensamt budgetförslag bland annat beror på det faktum att vi
              inte har ett par tusen departementstjänstemän till vårt förfogande
              under den tvåveckorsperiod som vi har för att reagera på regeringens
              vårbudget. Vi har redan i höstas presenterat en mer ambitiös gemensam
              grund för den ekonomiska politiken än vad någon politisk opposition
              i detta land någonsin har gjort och någonsin kommer att göra.
              Vi kommer att komma med ytterligare förslag i anslutning till
              den 3 maj.
            </seg>
            <seg n="f9411c8f">
              Det är ett tydligt och gemensamt alternativ. Det kommer att preciseras
              ytterligare i en gemensam valplattform. Det kommer att preciseras
              ytterligare i ett gemensamt valmanifest. Återigen, Pär Nuder:
              När kommer vänsterkartellens valplattform? När presenterar Pär
              Nuder, Peter Eriksson och, numera, Alice Åström ett gemensamt
              valmanifest för den kommande mandatperioden? För ni hade väl tänkt
              regera landet tillsammans? Ska inte väljarna få besked före valdagen
              om vad det är för politik som väntar efter valdagen? Vi ger ett
              sådant besked från den borgerliga alliansens sida. Vi gör det
              inte i varje detalj, för det är en omöjlighet. Men vi lägger en
              tydlig grund för den ekonomiska politik som en ny regering avser
              att föra.
            </seg>
            <seg n="f3ead815">
              Det är en politik som har till syfte att adressera det som är
              Sveriges grundläggande problem, nämligen att det är nära en och
              en halv miljon människor som en vanlig dag inte går till ett riktigt
              jobb eller som jobbar mindre än de skulle önska. Det är Sveriges
              problem. Det har ni inte mäktat med att göra något åt. Det är
              vi fast beslutna att göra något åt, att adressera. Vi gör det
              genom att sänka skatterna på arbete, särskilt för låg- och medelinkomsttagare.
              Vi gör det genom att reformera arbetsmarknadspolitiken, sjukförsäkringarna
              och arbetslöshetsförsäkringen. Vi gör det också genom ett brett
              program för att förbättra företagsklimatet i vårt land.
            </seg>
            <seg n="e330e035">
              Låt mig sedan, till sist, säga att jag inte förstår Pär Nuders
              fråga. Mig veterligen finns det ingen i den svenska debatten som
              har påstått att barnen skulle bli friskare av att föräldrarna
              inte kan vara hemma och ta hand om dem. Jag har i alla fall inte
              hört någon som har påstått det. Som fyrabarnsfar kan jag understryka
              att det är oerhört viktigt att föräldrar har möjlighet att stanna
              hemma och vårda sina sjuka barn. Det är särskilt viktigt för ensamstående.
              Det är särskilt viktigt för dem som har små barn. Det är särskilt
              viktigt för dem som har barn med kroniska sjukdomar. Det är också
              särskilt viktigt för dem som inte har mor- och farföräldrar som
              kan ställa upp. Därför ska vi se till att ge småbarnsföräldrar
              anständiga möjligheter att vara hemma och ta hand om sina sjuka
              barn. Vi ska se till att avväga det regelsystemet så att det ger
              föräldrarna den möjligheten men samtidigt också motverkar missbruk
              och felaktigt utnyttjande av systemen.
            </seg>
            <seg n="c3ceefc8">
              Vi återkommer med våra förslag även på den punkten den 3 maj.
              Till dess får Pär Nuder, fast han har så väldigt svårt att göra
              det, ge sig till tåls.
            </seg>
          </u>
          <note type="speaker" n="316051c2">
            Anf. 12 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-3" n="d102fa21">
            <seg n="537ca5bd">
              Herr talman! Vi har inga departementstjänstemän äh, kom igen!
              Bättre argument får ni väl ändå använda för att ni inte lyckas
              skriva ihop er! Det räcker ju med att ni försöker komma överens.
              Det behövs väl inga departementstjänstemän, allra helst som ni
              har så fantastiska medarbetare på det moderata kansliet som ni
              lyfter fram i tid och otid som de mest skarpa hjärnor som fötts
              i detta land. Där har ni ju departementstjänstemännen i kubik,
              så det kan inte vara det som är problemet.
            </seg>
            <seg n="ae053928">
              Nej, problemet är ju precis det jag sade. Ni förmår inte att
              göra det riktigt svåra; att på sista raden, sista kronan, få ihop
              en budget. Det är det som är mästerverket, inte att skriva ihop
              sig om några allmänt hållna funderingar kring inriktningen. Bättre
              argument än departementstjänstemän får ni faktiskt komma med.
            </seg>
            <seg n="6217f523">
              Sedan till frågan om vård av sjukt barn. Jag har framför mig
              jag ska inte säga vilken moderat riksdagsledamot eftersom han
              inte har replikrätt, men han kommer från Lysekil. Han stöder det
              här förslaget och menar att räcker inte 15 dagar får föräldrar
              till sjuka barn ta ut kompledigt eller semester eller ta tjänstledigt.
              Han håller sig till den linje som är Moderaternas. Men nu blir
              det som det brukar bli. Någon upptäcker: Titta här vad som finns
              i Moderaternas ekonomiska motion! Här är en punkt som används
              för att finansiera borttagandet av förmögenhetsskatt, värnskatt
              eller vad det nu kan vara. Och så blir det en väldig debatt om
              det här och en väldig kritik.
            </seg>
            <seg n="e1dc8e3e">
              Sedan kommer partiledningen, de trendkänsliga, de som ska ligga
              rätt hela tiden i opinionen och inte sticka ut någonstans. Då
              ska det här förslaget modifieras. Det var väl det som Mikael Odenberg
              försökte med här allra sist. Han sade inte att man inte skulle
              röra de 120 dagarna. Men det var vissa grupper som tydligen ändå
              skulle få vara hemma och vårda sjukt barn. Här ska den moderata
              partiledningen på nytt, denna trend- och opinionskänsliga skara,
              köra över fotfolket som är ute och agiterar för den politik som
              faktiskt ligger här på riksdagens bord och som är Moderaternas
              politik.
            </seg>
            <seg n="d572708d">
              Vi socialdemokrater begär väljarnas mandat, på samma sätt som
              vi har gjort i tidigare valrörelser, för att bilda en socialdemokratisk
              regering. Det gjorde vi 2002. Det gjorde vi 1998. Det har vi gjort
              ända sedan vi bildades 1889.
            </seg>
            <seg n="1cd15d7a">
              Vi kommer på samma sätt som i augusti 2002 att redovisa för väljarna
              vilka ambitioner vi har under den kommande mandatperioden. Nu
              går det bra för Sverige och då kan vi införa reformer utöver dem
              som ligger på riksdagens bord i dag.
            </seg>
          </u>
          <note type="speaker" n="8ae1d2af">
            Anf. 13 KARIN PILSÄTER (fp):
          </note>
          <u who="karin_pilsater_84a387" xml:id="i-11fe857be1997b0c-1" n="4a3aa1de">
            <seg n="b8e70a65">
              Herr talman! Åhörare! Det är stor risk att sådana här debatter
              förvandlas till statistikernas huggsexa. Jag vill meddela finansministern
              att i Sverige är det Statistiska centralbyrån som har den officiella
              statistiken över arbetslösheten. Det påpekas ofta att det finns
              brister i detta. Det är väl egentligen ingen som vet exakt hur
              det står till.
            </seg>
            <seg n="76e77722">
              Enligt den officiella statistiken är ungdomsarbetslösheten högre
              i dag än vad den var när ni lovade att halvera den. Den är dessutom
              ungefär tre gånger så hög som i vårt grannland Danmark och i nivå
              med förhållandena i Frankrike. Det är allvarligt nog utan att
              man behöver dividera ned till den sista statistiska decimalen.
              Som Alice Åström sade handlar det bakom statistiken om enskilda
              människor.
            </seg>
            <seg n="5510a55d">
              Det viktigaste förslaget för att reducera ungdomsarbetslösheten
              är 1 000 plusjobb. Man har hittills inte lyckats tillsätta de
              redan utlovade. Där saknar man varje form av anställningstrygghet.
            </seg>
            <seg n="0ae6d3f5">
              Jag tror att vi alla kan göra betydligt mycket mer för att försöka
              komma till rätta med ungdomsarbetslösheten. För att man ska kunna
              lösa ett problem måste man se att det finns.
            </seg>
            <seg n="c6be2a5c">
              Ett ofta citerat uttalande av Pär Nuder jag vet fortfarande inte
              om det är exakt korrekt är att vi lever nära den bästa av alla
              världar. Om man vet att vi dessutom lever i världens mest jämställda
              land borde jämställdheten vara ett under av framgång i Sverige.
              Så är det inte. Den har inte bara stått och stampat utan i flera
              avseenden tagit steg tillbaka. Det tror jag är en viktig fråga
              att ta itu med. Om vi ska kunna rusta oss för att i framtiden
              stå starkare i en mer öppen värld och med en åldrande befolkning
              behöver vi göra en rad viktiga systemreformer för att kvinnors
              kompetens, kvinnors engagemang och kvinnors kunnande ska komma
              till sin rätt i företagande både inom de områden där kvinnor är
              verksamma och på mycket bredare områden.
            </seg>
            <seg n="65dfcb0f">
              Vårpropositionen har tyvärr väldigt lite som handlar om att befrämja
              jämställdheten. Däremot har man förslag om att inrätta en ny myndighet.
            </seg>
            <seg n="863c9c2b">
              På vilket sätt tror Pär Nuder att en stopplag för privat företagande
              inom vården är bra för jämställdheten? På vilket sätt tror Pär
              Nuder att en ny myndighet kommer att kunna göra något åt de orättvisa
              löneskillnaderna?
            </seg>
          </u>
          <note type="speaker" n="9dc522fa">
            Anf. 14 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-4" n="d102fa21">
            <seg n="84acade7">
              Herr talman! Karin Pilsäter nämnde Danmark. Det är intressant
              att höra hur Folkpartiet ser på den danska modellen för att bekämpa
              arbetslöshet. Den är från tid till annan uppmärksammad även i
              den svenska debatten. Det är bara ett av tre ben som uppmärksammas
              i debatten, nämligen den del som Centerpartiet står för och som
              handlar om att försämra arbetsrätten. Det finns ett betydligt
              sämre anställningsskydd i den danska modellen än i den svenska.
            </seg>
            <seg n="c517d1aa">
              Vad som inte är uppmärksammat i den danska modellen är att man
              har en generösare a-kassa än vad vi har i Sverige. Dessutom har
              man där en väldigt aktiv arbetsmarknadspolitik motsvarande den
              i Sverige.
            </seg>
            <seg n="d7d1946c">
              Kommer Folkpartiet att gå med på Centerns förslag att förändra
              och försämra arbetsrätten för de unga? Varför är man med på att
              försämra villkoren i a-kassan stick i stäv mot den danska modellen?
              Varför hör man så ofta Karin Pilsäter och andra företrädare för
              Folkpartiet föraktfullt tala om Amsjobb, vilket är vad den danska
              modellens tredje ben i stor utsträckning handlar om?
            </seg>
            <seg n="57e88a72">
              Jag tror att ganska många folkpartister ångrar att man ställde
              upp på uppgörelsen i Bankeryd när Moderaternas systemtänkande
              om att hyvla trösklar och sänka skillnader mellan dem utanför
              och innanför arbete resulterade i sänkta ersättningsnivåer i a-kassan,
              sjukförsäkringen och föräldraförsäkringen. Jag tror att ganska
              många folkpartister i ljuset av hur bra det går för Sverige i
              dag gärna skulle vilja ta sig ur den positionen. Vi får se hur
              det blir den 3 maj. Kommer ni att stå kvar vid uppgörelsen i Bankeryd
              även i det konjunkturläge som ni tror beror på vädrets makter
              fastän det i själva verket beror på en aktiv politik som regeringen
              har bedrivit under lång tid? Det vore intressant att få svar på
              de frågorna.
            </seg>
            <seg n="ba7561a0">
              När det gäller vården är det riktigt som Karin Pilsäter säger.
              Vi säger att de stora sjukhusen ska vara fredade från privata
              marknadsintressen. De är som nationalparker. De har byggts upp
              under många år. De ska fredas från att utsättas för marknadskrafterna.
              De ska vara garanterade att komma kommande generationer till del.
              Vi ska inte släppa in marknadsintressena mer i vården än vad vi
              har gjort. Vi har ändå släppt in en hel del, framför allt i primärvården
              där vi har många entreprenörer. De stora sjukhusen ska förbli
              i allmänhetens ägo.
            </seg>
          </u>
          <note type="speaker" n="b9996869">
            Anf. 15 KARIN PILSÄTER (fp) replik:
          </note>
          <u who="karin_pilsater_84a387" xml:id="i-11fe857be1997b0c-2" n="4a3aa1de">
            <seg n="00182eb3">
              Herr talman! Några andra som inte heller lever i den allra bästa
              av världar och faktiskt inte ens i närheten av dem är de många
              människor i vårt land som bor i vad vi kallar utanförskapsområden.
              Det är områden där sysselsättningen är väldigt låg, valdeltagandet
              är lågt och utbildningsresultaten är dåliga. Det samverkar till
              att skapa ett stort utanförskap. Det finns ungefär 50 områden
              där inte ens hälften av barnen klarade godkända betyg i skolan.
              Försämringen av resultaten har dessutom varit dramatisk där de
              senaste åren och sysselsättningen har sjunkit dramatiskt.
            </seg>
            <seg n="91af68e5">
              Varför säger jag detta? Jag vill ge exempel på vad man gör annorlunda
              i Danmark än i Sverige. Man har det mer kollektivavtalsreglerat
              på arbetsmarknaden än vad vi har i Sverige. Det är lite konstigt
              eftersom den svenska modellen sägs vara kollektivavtal. Ändå har
              vi mycket lagstiftning medan man i Danmark har kollektivavtal.
              En annan stor skillnad är att man i Danmark har förmått reformera
              arbetsmarknadspolitikens innehåll. Det är det som är den stora
              skillnaden. I Danmark hade man motsvarande arbetsrättslagstiftning
              som i dag även när man hade väldigt hög arbetslöshet. Det man
              har förmått är att på bred front reformera innehållet i arbetsmarknadspolitiken.
              Det är en av många förklaringar.
            </seg>
            <seg n="9ed26c16">
              Jag tycker absolut att vi har all anledning att titta på Danmark
              i det här avseendet. Danmark är inte alltid en förebild, men man
              är det när det gäller innehåll, utbildningens kvalitet, mångfald
              av utförare och att man inte låter så många människor stå utanför.
              I Sverige låter vi tyvärr så många människor stå utanför arbetsmarknadspolitiken
              för att hålla det statistiska siffermaterialet på en mer hanterbar
              nivå. Vi i Folkpartiet värnar om att de människorna ska få komma
              in. Det är de som räknas så lite i Socialdemokraternas Sverige
              att man inte ens vill räkna dem.
            </seg>
            <seg n="20d74486">
              30 miljoner kronor till 20 kommuner för nya storstadsprojekt
              är inte svar på frågan. Svaret på frågan är att reformera arbetsmarknadspolitiken
              på ett sådant sätt att de här människorna också inkluderas. Därför
              föreslår vi en jobb- och utvecklingsgaranti.
            </seg>
            <seg n="d46be35f">
              Vi tycker inte att förslaget om två års provanställning är svar
              på frågan. Det finns för många stora nackdelar med det. Därför
              har vi inte ställt oss bakom det.
            </seg>
            <seg n="2bbf6146">
              Att två tredjedelar av de ungdomar som deltar i arbetsmarknadsprogrammen
              går direkt tillbaka till arbetslöshet är för mig ett tillräckligt
              bevis för att den moderna arbetsmarknadspolitiken i Sverige inte
              fungerar tillräckligt bra. Vi måste tänka om och tänka nytt och
              ta itu med de här frågorna med betydligt större kraft och entusiasm.
            </seg>
            <seg n="a9f4ccb0">
              Det nya är inte alltid farligt. Det nya är tvärtom det lockande.
              Det nya är det som kan leda oss in på de nya vägarna. Människor
              i Sverige måste få betydligt större möjligheter att ställa om
              och inte bara att ställas in i nya program.
            </seg>
          </u>
          <note type="speaker" n="ad87d1ac">
            Anf. 16 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-5" n="d102fa21">
            <seg n="1a0f2ab3">
              Herr talman! Om jag uppfattade Karin Pilsäter rätt blir det inga
              förändringar i arbetsrätten. Då får Centern fortsätta att driva
              det förslaget. Det ska bli intressant att höra hur de andra företrädarna
              för de borgerliga partierna ställer sig till det. Det vore bra
              om vi kunde utmönstra det förslaget i debatten. Centern får då
              stå där ensamt och driva en politik som har förkastats numera
              inte bara i Frankrike utan som uppenbarligen även håller på att
              förkastas här i Sverige.
            </seg>
            <seg n="f748769f">
              Låt oss bli lite konkreta när det gäller arbetsmarknadspolitiken.
              Förra veckan gick 2 384 ungdomar till jobbet tack vare anställningsstöden.
              2 206 ungdomar fick möjlighet att praktisera, till exempel via
              prova-på-platser. 2 675 ungdomar gick en kompletterande utbildning
              genom arbetsmarknadsutbildningen. 2 223 ungdomar med funktionshinder
              går till arbetet tack vare särskilda insatser för just funktionshindrade.
            </seg>
            <seg n="2b3ebcdd">
              Jag tror inte att ni riktigt har förstått vilken förändring som
              arbetsmarknadspolitiken har genomgått under senare år. Den stora
              mängden människor som är i arbetsmarknadspolitiska åtgärder går
              just till jobbet beroende på att vi subventionerar, skatterabatterar,
              dem som är allra mest utsatta på arbetsmarknaden. Det är de långtidsarbetslösa,
              de funktionshindrade och de ungdomar som har stått långt ifrån
              arbetsmarknaden.
            </seg>
            <seg n="1f068976">
              Annat var det, Karin Pilsäter och ni borgerliga företrädare,
              när ni senast hade ansvaret för arbetsmarknadspolitiken. Då deltog
              233 211 personer i konjunkturberoende program. I fjol hade den
              siffran halverats till 125 150 personer. Då var det betydligt
              mycket mer av det ni föraktfullt kallar för Amsjobb. I dag är
              det jobb att gå till för en stor del av dem som är mest utsatta
              på arbetsmarknaden.
            </seg>
            <seg n="0ea240be">
              Så till frågan om integrationen, som Karin Pilsäter tog upp.
              Jag hade gärna velat debattera den frågan lite längre. Karin Pilsäter
              kommer från en av de mest invandrartäta kommunerna i Sverige,
              Botkyrka. Hur kan det komma sig att Botkyrka är så invandrartätt?
              Det är beroende på att vi har haft en socialdemokratisk kommunledning
              där under många års tid som har tagit sitt ansvar och byggt bostäder,
              allmännyttiga hyresbostäder.
            </seg>
            <seg n="58d6a497">
              Det bästa Karin Pilsäter skulle kunna göra för att öka integrationen
              är att tala med sina kolleger i de borgerligt styrda kommunerna,
              inte minst i Helsingforss län. Det gäller till exempel där jag
              bor, i norra Storstockholm. De har inte tagit sitt ansvar och
              byggt bostäder för flyktingarna, och de fortsätter att inte vilja
              ta sitt ansvar för dem som nu kommer till Sverige. Det är en skamfläck
              med de borgerliga kommuner som inte vill ta sitt ansvar för flyktinginvandringen.
            </seg>
          </u>
          <note type="speaker" n="02bc6105">
            Anf. 17 MATS ODELL (kd) replik:
          </note>
          <u who="mats_odell_751011" xml:id="i-7cfa26539a82145c-1" n="2bbf70ce">
            <seg n="efd8618d">
              Herr talman! Pär Nuder var lite frågande inför vår kritik och
              vad den bestod i. Jag ska fatta mig väldigt kort. Den består däri
              att enligt Statistiska centralbyråns AKU-undersökning har vi tappat
              12 300 reguljära arbeten under den nu pågående mandatperioden.
              Det kallar inte vi att pressa tillbaka arbetslösheten.
            </seg>
            <seg n="5274abc9">
              Det andra är att i er verktygslåda finns bara Ams och att ni
              köper sysselsättning för skattepengar. Vår kritik består i att
              ni inte har någon ideologi och inga visioner som ska stimulera
              människor av kött och blod att vilja starta företag och framför
              allt att vilja anställa i Sverige. Det är vår kritik.
            </seg>
            <seg n="ae741c1b">
              Sedan ville Pär Nuder diskutera fastighetsskatten, och gärna
              det. Vi kristdemokrater tycker nämligen att det är en etisk fråga.
              Fastighetsskatten är en skatt på fiktiv avkastning på fastigheter
              som människor bor i. Den driver människor från hus och hem. Villaägarna
              visar nu att ungefär 130 000 hushåll i våra storstadsområden är
              mycket oroliga och funderar över om de vågar bo kvar. Den plockar
              med pincett bort låginkomsttagare och pensionärer ur våra mest
              attraktiva bostadsområden.
            </seg>
            <seg n="8cdf8525">
              Därför vill vi kristdemokrater avveckla den statliga fastighetsskatten,
              som ju slår blint, och ersätta den med en låg kommunal avgift
              som ska motsvara kommunernas kostnader för att du och jag kan
              bruka våra fastigheter. Det gäller gator, vägar, räddningstjänst
              och den typen av saker. Det finansierar vi genom att skatteväxla
              2 800 kr per fastighet och år och 900 kr per lägenhet med kommunerna.
            </seg>
            <seg n="f372832f">
              Det andra är att vi höjer beskattningen. När vi nu sänker den
              löpande beskattningen med ungefär 10 miljarder höjer vi den beskattning
              som du kan klara av när du har sålt ditt hus. Vi höjer från 20
              % till 30 % i reavinstskatt, och vi halverar uppskovsmöjligheten.
            </seg>
            <seg n="d10f8ff0">
              Herr talman! När man som vi tar ned den löpande beskattningen
              med 10 miljarder uppstår en kapitaliseringseffekt, Pär Nuder,
              som ökar värdet på fastigheterna. Därför är det en mycket rimlig
              åtgärd. Om man genomför en sådan politik kan man också ta ut lite
              mer av det högre värdet i skatt när människor säljer. Det är inte
              så att människor blir fångna. De har inte råd att flytta, kommer
              Pär Nuder nu att säga.
            </seg>
            <seg n="874ae7d0">
              Herr talman! Problemet är att de inte har råd att bo kvar. Det
              är detta som vi kommer till rätta med. Jag har goda förhoppningar
              att vi ska diskutera oss samman i den borgerliga alliansen om
              principer som innebär att vi på vårt gemensamma valmanifest har
              en lösning på hur fastighetsskatten ska tas ut framöver.
            </seg>
            <seg n="b4a95f17">
              I den här budgeten ökar fastighetsskatteinkomsterna för staten.
              I höstas beräknade man att de ökar med ungefär 4 miljarder fram
              till år 2008. Nu ökar de med ytterligare 300 miljoner per år.
              Ni driver människor från hus och hem. Vi vill se till att människor
              ska ha möjlighet att bo kvar.
            </seg>
          </u>
          <note type="speaker" n="613c3253">
            Anf. 18 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-6" n="d102fa21">
            <seg n="1c1ae505">
              Herr talman! Först till frågan om sysselsättningen. Nej, det
              finns inte bara Ams i vår politik, som Mats Odell säger. Jag sade
              inledningsvis att den reguljära sysselsättningen nu ökar. Den
              kommer att vara över 78 % inom inte alltför lång tid. Det är ovanligt
              högt jämfört med något annat europeiskt land. Det är 80 000 fler
              jobb varav hälften i privat sysselsättning.
            </seg>
            <seg n="8c3ac747">
              Hela vår ekonomiska politisk syftar till fler jobb. Ni vill bara
              se, därför att det passar er retorik, den del som handlar om att
              särskilt hjälpa dem som är långtidsarbetslösa. Men hur är det
              med alla dem som får reguljära jobb beroende på att hushållen
              känner sig mer optimistiska? De har fått sin köpkraft förstärkt
              genom ett höjt barnbidrag, ett förbättrat bostadstillägg, och
              så vidare.
            </seg>
            <seg n="1b2a6caa">
              De jobben tänker vi faktiskt också ta åt oss äran för. Det handlar
              inte bara om det faktum att de långtidsarbetslösa får hjälp att
              komma tillbaka till den reguljära arbetsmarknaden via ett anställningsstöd
              eller plusjobb.
            </seg>
            <seg n="f981af9a">
              Så till frågan om fastighetsskatten. Jag vill gärna diskutera
              den frågan. Det vore egentligen intressant att här höra diskussionen
              mellan Mats Odell och Mikael Odenberg. Mikael Odenberg skrev en
              artikel tillsammans med sin partiledare härförleden i Svenska
              Dagbladet med rubriken: Hägglunds linje håller inte. Såvitt jag
              förstår är Hägglund Kristdemokraternas partiledare, som väl blev
              partiledare i stället för Mats Odell.
            </seg>
            <seg n="7a6da44f">
              Odenberg skriver så här: Om vi övergav vårt förslag till förmån
              för kristdemokraternas nuvarande skulle det alltså innebära en
              kraftigt minskad skattelättnad för landets villaägare. Kristdemokraternas
              förslag förskjuter nära tio miljarder av skatteintäkterna från
              löpande beskattning till beskattning av fastighetsförsäljningar.
              I samband med den stora skatteomläggningen 1990 gjordes grundliga
              analyser av reavinstskatten. En reavinstskatt på 30 procent skulle
              få närmast konfiskatoriska inslag, särskilt för långvariga fastighetsinnehav
              där vinsterna bara är nominella och inte reala.
            </seg>
            <seg n="70cee423">
              Sedan fortsätter Odenberg: Det är oklart om och hur skatteväxlingen
              kan genomföras och det är definitivt inte möjligt att genomföra
              direkt vid ett maktskifte, utan föregående utredning och analys.
              Förslaget skulle dessutom höja skatteuttaget för 360 000 fastigheter.
            </seg>
            <seg n="3f9ec0fb">
              Mats Odell! Det duger inte att säga att ni ska prata ihop er
              om några principer någon gång i augusti! Ni har ju vitt skilda
              förslag. Det här är inte mina ord, utan det är din kollega i alliansen
              Mikael Odenberg som totalt dömer ut Kristdemokraternas förslag.
              Hur ska ni få det här att gå ihop egentligen? Det är helt olika
              principer som ni pläderar för. Hägglunds linje håller inte, säger
              Mikael Odenberg. Vad säger Mats Odell?
            </seg>
          </u>
          <note type="speaker" n="5b8a707c">
            Anf. 19 MATS ODELL (kd) replik:
          </note>
          <u who="mats_odell_751011" xml:id="i-7cfa26539a82145c-2" n="2bbf70ce">
            <seg n="79170635">
              Herr talman! Vi har presenterat ett borttagande av den statliga
              fastighetsskatten och vill ersätta den med en låg kommunal avgift
              som är överblickbar. Den är förutsägbar; du vet vad du har. Du
              vet vad du får betala i skatt när du säljer när du har pengar
              i handen.
            </seg>
            <seg n="872744e2">
              Det här är en ganska enkel princip. Jag tror att vi får ett ökat
              stöd för detta undan för undan. Fler och fler ledarskribenter
              tycker att Kristdemokraternas modell är den rätta. Pär Nuder får
              gärna stå här och läsa debattartiklar. Det finns andra debattartiklar
              skrivna också. Han får nog ge sig till tåls. Vår ambition är att
              ha ett gemensamt förslag. Jag tror att ganska mycket av den kristdemokratiska
              politiken har chans att överleva en diskussion också inom den
              borgerliga alliansen.
            </seg>
            <seg n="508120ce">
              Herr talman! Pär Nuder flyr från de problem som vi har talat
              om att den reguljära sysselsättningen faktiskt har fallit de senaste
              fyra åren i Sverige. Han gläder sig nu åt att det har tagit fart
              under de två senaste veckorna och att det går uppåt. Det gläds
              vi åt gemensamt.
            </seg>
            <seg n="35d4f9d7">
              Men det står i propositionen att fortsatt goda villkor ska gälla
              för investeringar i Sverige. Jag har en fråga. Detta får väl tolkas
              som att ni inte tänker klippa till med några nya stopplagar och
              försämringar på området. Det är väl gott och väl. Men är finansministern
              nöjd? Eller kan han utlova några förbättringar på området? Tänker
              han till exempel ta bort den straffskatt som i dag finns på svenska
              investeringar i Sverige? Jag tänker på förmögenhetsskatten, som
              har drivit ut så många svenskar som är uppfinningsrika. Jag kan
              nämna Ingvar Kamprad och familjerna Rausing. Av de fyra rikaste
              i Schweiz är tre före detta svenskar. Om vi räknar in dem som
              har lämnat landet på grund av förmögenhetsskatten så är det kanske
              1 500 miljarder som har försvunnit ur landet. Rausing är en av
              de största skattebetalarna i Storbritannien.
            </seg>
            <seg n="39376ac2">
              Är detta en långsiktig politik? Vill Pär Nuder förbättra den?
              Vill han ta bort straffskatten på högre utbildning, investeringar
              i humankapital och den så kallade värnskatten? Om man har en forskarutbildning
              som håller på till dess att man är kanske 35 år och när man på
              kortare tid ska ta ut sin livsinkomst så drabbas man klockrent
              av den här straffskatten. Vill Pär Nuder ta bort den, eller ska
              vi ha kvar dessa bromsmekanismer?
            </seg>
            <seg n="6069f179">
              När det gäller att anställa i företag så vet vi av enkäter bland
              företagare att det som upplevs som absolut mest hindrande för
              detta är medfinansieringen av sjuklönen. Man tar på sig en jättestor
              försäkringsrisk som liten företagare om man anställer en person
              när man riskerar att under mycket lång tid stå för 15 % av lönekostnaden
              i medfinansiering. Om man har tre anställda långtidssjukskrivna
              är detta en mycket stor kostnad för ett litet företag, till exempel.
              Det gör att man inte anställer.
            </seg>
            <seg n="ee898311">
              Är Pär Nuder beredd att ta bort dessa bromsmekanismer som skulle
              kunna öka den reguljära sysselsättningen i Sverige och att inte
              ha det som nu, när tyngdpunkten ligger på Ams och att köpa sysselsättning
              för skattepengar?
            </seg>
          </u>
          <note type="speaker" n="2b58965d">
            Anf. 20 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-7" n="d102fa21">
            <seg n="9ff62709">
              Herr talman! När det gäller fastighetsskatten så skulle jag gärna
              vilja vara en mygga eller en fluga på väggen för att lyssna på
              hur det går med diskussionerna om det gemensamma borgerliga fastighetsskatteförslaget.
              Men såvitt jag har förstått står Kristdemokraterna helt ensamma
              om sin modell. Den har totalt skåpats ut på första parkett, på
              Svenska Dagbladets Brännpunktssida, av den moderata finansministerkandidaten
              Odenberg. Det är förståeligt, för Kristdemokraternas förslag skulle
              få förödande konsekvenser för landets fastighetsägare. De som
              inte tror på mig får väl lita på Mikael Odenberg och Fredrik Reinfeldt.
              Det skulle vara intressant att följa den diskussionen.
            </seg>
            <seg n="af449a80">
              Så har vi än en gång en diskussion om sysselsättningen. Nu ökar
              sysselsättningen. Jobben blir fler 80 000 nya jobb varav hälften
              i privat sektor. Jag kan upprepa det: 80 000 fler jobb varav hälften
              i privat sektor trots att vi har de skatter som vi har i Sverige.
              Nu stiger sysselsättningsgraden till över 78 % trots att vi har
              de skatter vi har i Sverige. Nu faller arbetslösheten till ett
              årsgenomsnitt på 4,5 % nästa år. Vi kommer att nå 4-procentsmålet
              med den gamla tidens mått mätt någon gång i slutet av det här
              året trots de skatter vi har. Eller är det kanske tack vare att
              vi har ett skatteuttag som vi använder för omfördelning för att
              bygga det som bygger konkurrenskraft långsiktigt utbildning, infrastruktur
              och trygghet som gör människor mer omställningsbenägna?
            </seg>
            <seg n="8f0d3c94">
              Varför är hela det övriga Europa så intresserat av den svenska
              modellen? Jo, därför att motståndet här i Sverige mot globaliseringen
              och mot strukturomvandlingar är mindre därför att vi har trygghetssystem
              som gör människor villiga att gå från det gamla till det nya.
              A-kassa, försäkringssystem, livslångt lärande, arbetsmarknadspolitik
              det är så man skapar konkurrenskraft i en alltmer globaliserad
              ekonomisk miljö. Det är det här som ni inte har förstått. Men
              det är det här som mina kolleger, finansministrar runtom i Europa,
              frågar mig om. Hur kan det komma sig att de fackliga organisationerna
              i Sverige är så mycket mer ansvarsfulla jämfört med vad de är
              ute på kontinenten? Jo, därför att vi har trygghetssystem som
              gör att de fackliga organisationerna bejakar nödvändiga strukturomvandlingar.
              Det hänger samman med skatteuttaget. Sedan kan vi diskutera enskilda
              skatter, men en sak ska Mats Odell och alla andra vara på det
              klara med: Ett borttagande av värnskatten för de allra, allra
              rikaste kommer en socialdemokratisk regering inte att gå med på.
            </seg>
          </u>
          <note type="speaker" n="60e35636">
            Anf. 21 ROGER TIEFENSEE (c) replik:
          </note>
          <u who="roger_tiefensee_a68b78" xml:id="i-9f65789c6369c2f0-1" n="4d83ddb2">
            <seg n="82b6d1ca">
              Herr talman! Pär Nuder talar i sitt anförande ena gången om att
              vi ska använda internationellt gängse arbetslöshetsmått. Nästa
              gång talar han om statistiken över öppet arbetslösa ungdomar och
              ungdomar i konjunkturåtgärder. Han summerar det till knappt 61
              000 personer.
            </seg>
            <seg n="71310cdc">
              Det är Ams statistik, och inte den officiella svenska statistiken.
              Det är inte heller det internationellt gängse arbetslöshetsmåttet
              för ungdomar. Det inkluderar latent arbetssökande studenter, som
              studerar fast de vill ha ett arbete. Det här är egentligen någonting
              nytt; vi har en arbetslöshet med väl utbildade personer som har
              en examen men som ändå inte får jobb. Det är en ny situation på
              svensk arbetsmarknad. Att inte inkludera studenter som söker jobb
              latent arbetssökande står i strid med rekommendationer från ILO,
              bland annat.
            </seg>
            <seg n="c7560dd4">
              Enligt den här internationellt gängse statistiken är arbetslösheten
              i Sverige för unga 21,5 %. Det är 146 000 personer. Det är bara
              fem länder i EU som har en högre ungdomsarbetslöshet. Sverige
              är nästan på samma nivå som Frankrike, som har 23 %.
            </seg>
            <seg n="4304208f">
              Centerpartiet har föreslagit att vi ska minska trösklarna in
              till arbetsmarknaden. Vi ska ge unga som står utanför chans att
              visa upp sig. Det är en politik som har provats i Irland och Danmark.
              Nu senast har man också lagt fram förslag i Tyskland om en förlängd
              provanställning till två år. I Irland och Danmark ligger ungdomsarbetslösheten
              på 78 %. I Sverige ligger den på 21,5 %. Det är högre än under
              krisåren på 1990-talet. Då erbjuder Pär Nuder 1 000 plusjobb och
              höjda trösklar in till arbetsmarknaden. Det är det som förändringen
              av visstidsanställningar innebär. Det slår undan säsongsbranscher.
              Jag var över helgen i Lofsdalen och åkte skidor. De ungdomar som
              jobbar i liftarna i skidanläggningen där kommer att få det svårare.
              Antagligen kommer den typen av branscher att jobba mer med att
              hyra in företagare med F-skattesedlar. Sedan kommer väl förslag
              om rätt till heltid.
            </seg>
            <seg n="ba4778a6">
              Min fråga till finansministern är: Har ni räknat på hur många
              jobb som kommer att försvinna med de förslag som ni lägger fram
              om höjda trösklar in på arbetsmarknaden för framför allt ungdomar?
            </seg>
          </u>
          <note type="speaker" n="37edfb3b">
            Anf. 22 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-8" n="d102fa21">
            <seg n="2e86dac0">
              Herr talman! Det är klart att studenter vill ha jobb när de har
              pluggat klart. Vi hade exakt samma arbetslöshetsstatik när arbetsmarknadsministern
              hette Börje Hörnlund. Vi mäter arbetslösheten med exakt samma
              mått i dag som vi gjorde när vi hade en centerpartist som arbetsmarknadsminister.
              Nu tillhör väl inte Börje Hörnlund den här Timbrocentern som har
              vuxit fram under senare år, men det är precis samma arbetslöshetsmått
              som används i dag som då.
            </seg>
            <seg n="34a379d1">
              Eftersom jag har så ont om tid måste jag säga att Centerns politiska
              utveckling är anmärkningsvärd. Ni står fast vid förslaget att
              försämra villkoren för de unga, när vi i själva verket behöver
              mer trygghet för de unga på arbetsmarknaden. Det är inte mer otrygghet
              de behöver. Det är precis det debatten i Frankrike har handlat
              om och som nu den franska högerregeringen har tagit intryck av
              efter många om och men. Men Centern, som det parti som alldeles
              uppenbart ska ställa sig allra längst ut till höger på den politiska
              skalan i Sverige, framhärdar i detta förslag. Jag förstår ärligt
              talat inte hur ni tänker. Till detta kan man dessutom addera förslagen
              där ni vill sänka kompensationsgraden i utjämningssystemet. Vi
              har hört Roger Tiefensee stå här som centerpartist och passionerat
              tala mot det gröna folkhemmet. Då har man kastat allt vad klassisk
              centerpolitik heter bakom sig. Välkommen ned mot 4-procentsnivån,
              Roger Tiefensee!
            </seg>
          </u>
          <note type="speaker" n="7244b0e0">
            Anf. 23 ROGER TIEFENSEE (c) replik:
          </note>
          <u who="roger_tiefensee_a68b78" xml:id="i-9f65789c6369c2f0-2" n="4d83ddb2">
            <seg n="57db6d9d">
              Herr talman! Det här med procenten får väl väljarna avgöra. Det
              viktiga är väl att ge ungdomar en chans att komma in på arbetsmarknaden.
              Det är bättre med en fot inne på arbetsmarknaden än två utanför.
              Det är där tryggheten ligger. Otryggheten finns ju i dag när 146
              000 står utanför arbetsmarknaden.
            </seg>
            <seg n="c40e9161">
              Eftersom tonläget från finansministern och regeringen är så uppskruvat
              har man väl insett att ungdomsarbetslösheten är ett problem, men
              man har inte riktigt någon lösning på det problemet. De förslag
              som man lägger fram nu har man prövat själv. Finansministern sade
              i en intervju i Dagens Industri för ungefär ett år sedan att det
              han gjort de senaste tiofemton åren var att hålla i pennan för
              Socialdemokraternas politik och att han inte avviker från det
              han själv har varit med om att utforma. Pär Nuder har själv fört
              den politik som har lett till att 146 000 ungdomar står utanför
              arbetsmarknaden. Och det enda han kan komma med är förslag som
              redan har prövats tidigare. Det är lite fattigt.
            </seg>
            <seg n="1b3ff064">
              Sedan vill jag kort säga något om kompensationsgraden i utjämningssystemet.
              Jag vet inte var Pär Nuder har läst ett sådant förslag. Vi har
              tvärtom förslag på att stärka kommunernas egen skattebas. Det
              ger kommunerna en långsiktigt bättre planeringsförutsättning.
            </seg>
            <seg n="9e8c625f">
              När det gäller miljöpolitiken var Peter Eriksson inne på en sak,
              och vi kan återkomma till det i ett replikskifte. Det är detaljstyrningen
              jag raljerar över, inte målen om ett hållbart samhälle. Det handlar
              om detaljstyrningen med någon slags kommandoekonomi där man säger
              att man ger ett bidrag till småhusägare som byter bort sin oljepanna,
              men sedan får de höjd fastighetsskatt. Det är en typ av detaljstyrning
              som inte ens har en helhet i sig, och det är det som är problemet.
              Det är inte målet i sig, utan det är vägen till målet.
            </seg>
            <seg n="a323dd32">
              Det är symtomatiskt att regeringen och Pär Nuder inte verkar
              ha någon riktig plan. Planen är att vinna valet punkt. Men man
              vet inte riktigt vad man ska göra med regeringsmakten. Vi hörde
              nu i anförandet att det finns större resurser nästa mandatperiod,
              så vi får väl se vad man ska göra med regeringsmakten när man
              kommer med sitt socialdemokratiska valmanifest och inte det för
              regeringsalternativet..
            </seg>
          </u>
          <note type="speaker" n="3ec45479">
            Anf. 24 Finansminister PÄR NUDER (s) replik:
          </note>
          <u who="par_nuder_f3fda1" xml:id="i-958345150982f53e-9" n="d102fa21">
            <seg n="ddfd9689">
              Herr talman! Jo, vi vet vad vi vill göra med regeringsmakten.
              Det framgår av den ekonomiska vårproposition som jag precis har
              lagt på riksdagens bord. Men vi kommer inte att få något gemensamt
              borgerligt alternativ att ta ställning till. Det ska vi få vänta
              med tills det kommer några fluffiga formuleringar i något slags
              gemensam pamflett i augusti.
            </seg>
            <seg n="11cbe154">
              Låt mig bara säga till Roger Tiefensee, så att det ska stå helt
              klart: Nej, vi socialdemokrater kommer inte att medverka till
              att otryggheten för de unga ökar på arbetsmarknaden. Vi vill tvärtom
              öka tryggheten. Det är så man skapar människor som är beredda
              att ställa om. Och är det någonting som kommer att behövas i framtiden
              så är det människor som är omställningsbara. Det är inte människor
              som känner otrygghet. Er politik leder till ökad otrygghet. Därför
              tar vi strid mot den politiken.
            </seg>
          </u>
          <note type="speaker" n="3fdecb23">
            Anf. 25 MIKAEL ODENBERG (m):
          </note>
          <u who="mikael_odenberg_0f1a5b" xml:id="i-5c6a4768152c3f29-3" n="fea1c7fc">
            <seg n="19afe058">
              Herr talman! Jag tror att det var Peter Eriksson som i sitt inledningsanförande
              undrade om vi på den borgerliga sidan var deppiga över att Sveriges
              ekonomi ser bra ut i dag och om vi var deppiga om fler ungdomar
              fick jobb. Så är naturligtvis inte fallet, utan vi gläds tillsammans
              med Peter Eriksson och Pär Nuder åt att den svenska ekonomin är
              stark. Men vi är oerhört deppiga över att det är nära en och en
              halv miljon människor som inte går till jobbet en vanlig vardag
              och som jobbar mindre än vad de skulle önska. Vi är oerhört deppiga
              över att vi har en faktisk ungdomsarbetslöshet som gör att var
              tredje ungdom mellan 16 och 24 år inte har ett riktigt jobb. Vi
              är nästan desperata över att det enda som regeringen och Peter
              Eriksson har att komma med i det läget är 1 000 plusjobb och att
              ni vill sätta 14 000 i friår. Det är som att betala alla mellan
              19 och 64 år i Mariestad, Kiruna, Kristinehamn, Köping, Nynäshamn,
              Ludvika och Härnösand för att de inte ska jobba, när vårt problem
              är att vi är för få som jobbar.
            </seg>
            <seg n="7a1b9546">
              Jag tycker att förslaget om att höja taket i sjukförsäkringen
              kanske är den bästa illustrationen av skiljelinjen i svensk politik
              i dag särskilt när man ställer det höjda taket i sjukförsäkringen
              mot den borgerliga alliansens förslag till sänkta skatter på arbete,
              särskilt för låg- och medelinkomsttagare. Det innebär att de borgerliga
              partierna går till val på en politik som ska ge hundralappar varje
              månad i handen på den som tjänar 13 000, 14 000 eller 15 000 i
              månaden. Men socialdemokratin och vänsterkartellen lägger fram
              förslag om att ge tusentals kronor varje månad till den som tjänar
              33 000 kr i månaden och stannar hemma för sjukdom.
            </seg>
            <seg n="9a7583b2">
              Ni har inte någon politik för jobben. I dag finns det i realiteten
              bara ett väldigt tydligt regeringsalternativ. Det har illustrerats
              i dag. Pär Nuder är som vanligt nedlåtande och talar om pamfletter.
              Vi tar allvarligt på det valmanifest som vi kommer att lägga fram,
              därför att det är vårt gemensamma besked till väljarna om vad
              vi skulle vilja göra om väljarna gav oss förtroende, vilket vi
              inte vet. Vi vill ge ett tydligt besked till väljarna om vad de
              kan förvänta sig om de röstar på något av de borgerliga partierna
              i valet. Vad är det då för politik som ska komma efter valet?
              Vad är Pär Nuders besked? Beskedet är att det inte blir någon
              valplattform från kartellens sida. Det blir inget valmanifest
              från de tre samarbetspartierna. Det blir platt intet.
            </seg>
            <seg n="141b4c89">
              Lite grann som en symbol över det tomma beskedet till väljarna
              står dagens vårproposition. Det är en vårproposition som egentligen
              inte innehåller några förslag som adresserar det grundläggande
              problemet i vårt land, nämligen att för få människor har ett riktigt
              jobb att gå till en vanlig dag för att försörja sig, för att få
              ett socialt sammanhang, för att få självkänsla och för att få
              en plats i gemenskapen. Alltför många i Pär Nuders Sverige står
              utanför den gemenskapen.
            </seg>
          </u>
          <note type="speaker" n="ba6606ea">
            Anf. 26 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-419d7d9012d6af27-1" n="91818a6d">
            <seg n="17db6c4e">
              Herr talman! Jag tycker att de borgerliga företrädarna visar
              en nästan desperat inställning. De pratar om att vi bara har Amsjobb
              och Amsåtgärder som alternativ och att det inte finns något alternativ
              på regeringssidan majoritetssidan.
            </seg>
            <seg n="b002620c">
              Det är bara struntprat. Det vet vem som helst som följer debatten.
              Just nu skapas nya jobb i Sverige. Varje dag, varje vecka, anställs
              unga människor och arbetslösa människor. Det sker därför att vi
              har en stark ekonomi. Det är vårt alternativ. Det är grunden.
              Vi har lyckats skapa en stark, hållbar ekonomi, låga räntor och
              en utveckling så att småföretagen växer. Företagen i Sverige går
              bra och gör stora vinster. De har nu möjlighet att anställa, och
              de gör det också. Det är det som är alternativet till ert förslag
              om att försämra för sjuka och arbetslösa för att få en förändring.
            </seg>
            <seg n="cf35df03">
              En stabil utveckling av ekonomin med låga räntor, låg inflation,
              höga investeringar och nya jobb är det som händer just nu. Det
              är därför det verkar som att ni är lite deppiga. Ni orkar inte
              riktigt med att vara glada. Ni skulle nog gärna vilja vara glada,
              men ni orkar inte riktigt. Det hade varit roligare om det hade
              fortsatt att gå dåligt för Sverige eftersom man då kan brösta
              upp sig och vara lite stöddig. Men nu går det faktiskt rätt bra.
            </seg>
            <seg n="878cdc79">
              Vid årsskiftet infördes sänkta arbetsgivaravgifter för småföretag
              som vill anställa. Vi har ett brett program för regelförenklingar.
              Vi har avskaffat arvs- och gåvoskatten. Vi satsar nu mer pengar
              för att småföretag ska kunna få krediter, kunna investera och
              utvecklas. Vi gör en förstärkt innovationssatsning i årets vårproposition.
              Vi gör en ökad satsning på forskning och utveckling i små och
              medelstora företag. 100 miljoner ytterligare per år ges till Vinnova
              från och med 2007. Det görs riktade satsningar för att stärka
              integrationen och få till en bättre utveckling för småföretag
              bland invandrargrupper. Det sker en satsning på industriella utvecklingscentrum
              runtom i Sverige. Det är viktigt för många småföretag. Vi satsar
              1 miljard om året fram till 2013 på landsbygdsutveckling. Det
              är ett brett program som kommer att ge många nya jobb inom landsbygds-
              och jordbrukssektorn i Sverige.
            </seg>
            <seg n="1435d963">
              Vi gör en lång rad insatser. Det är löjligt att påstå att det
              handlar om Amsjobb. Grunden är en stark ekonomi som ger utveckling
              bland företagen i Sverige. Dessutom har vi en lång rad förslag,
              trots att det bara är en vårproposition, om att stödja små företag
              som utvecklas i Sverige. Det är detta som ni borde diskutera,
              men det känns inte lika roligt. I stället lyfter ni fram tusen
              plusjobb. Men det är inte de som är framtiden för Sverige, och
              det är inte heller dem som vi i första hand har samlats kring
              i den här budgeten.
            </seg>
          </u>
          <note type="speaker" n="97c0d90d">
            Anf. 27 KARIN PILSÄTER (fp):
          </note>
          <u who="karin_pilsater_84a387" xml:id="i-11fe857be1997b0c-3" n="4a3aa1de">
            <seg n="967d2eec">
              Herr talman! Jag kan mycket väl förstå att det en sådan här dag
              är frestande att mest tala om den oändligt långa listan av nya,
              små utgifter. Det är 30 miljoner till storstadsprojekt, 10 miljoner
              till industriella utvecklingscentrum, 20 miljoner till internationell
              företagarrådgivning, 2 ½ miljoner till export av ekologisk föda
              och andra små satsningar som syftar till att få fart på företagandet.
              Samtidigt vet vi alla att alla erfarenheter visar att det mesta
              av sådana åtgärder är missriktade, inte fungerar, och i bästa
              fall bara är bortkastade pengar men i många fall till och med
              ställer till med mer skada än nytta. Syftet är oftast att räkna
              upp dem för att verka handlingskraftig.
            </seg>
            <seg n="c323fc77">
              Vårpropositionen är inte ett aktstycke av stor gemensam beslutsamhet.
              Alla tre har satt sig ned och kommit överens om en lång lista.
              Vid en jämförelse av den borgerliga alliansens motioner som kommer
              att väckas den 3 maj utan att de redan är färdiga kan jag lova
              att listan över gemensamma förslag är minst lika lång som er lista
              över gemensamma förslag. Men sedan är det fråga om det som inte
              står i propositionen. Vi lägger fram våra egna förslag tydligt
              i våra motioner.
            </seg>
            <seg n="8288a5f4">
              Vad är egentligen den rödgröna ståndpunkten om fastighetsskatt?
              Är det Miljöpartiet som vill avskaffa den eller sossarna som vill
              ha den kvar och tycker att den är lagom som den är? Att man då
              har lyckats kompromissa sig fram till en minimal liten lättnad
              för en liten grupp är väl inte så fantastiskt? Det är ett bra
              förslag givet att det ser ut som det gör. Det är ett myrsteg i
              rätt riktning, men det är inte att ha någon samlad linje om fastighetsskatten.
              Så kan man gå vidare på punkt efter punkt.
            </seg>
            <seg n="a2682127">
              Låt oss se på äldreomsorgen. Sossarna lovade att det skulle bli
              10 000 fler platser. Ja, det är statistik. Men för den människa
              som sitter och väntar på ett äldreboende är det intressant om
              de 10 000 har blivit av eller om det är som det är i dag, nämligen
              att det har blivit minus 10 000. Då är det 20 000 steg kvar tills
              det finns en plats i ett äldreboende. Då är det 20 000 människor
              som står utan det boende som ni har lovat.
            </seg>
            <seg n="468d7360">
              I den här propositionen lovar ni 250 miljoner i projektbidrag
              till äldreboenden. Hur långt på vägen räcker det? Det räcker knappt
              utanför ytterdörren. 10 miljarder ska satsas på äldreomsorgen.
              Först och främst är det inte ens en värdesäkring av dagens utgiftsnivå
              på långa vägar. Men de 10 miljarder som lovas ut gång på gång
              finns inte med i propositionen. Här finns det någon sorts allmänt
              flummig utfästelse om att man ska återkomma tillsammans med kommuner
              och landsting. Det är inte alls så att de tre samarbetspartierna
              har lovat att det faktiskt finns några 10 miljarder. Så kan vi
              gå igenom punkt efter punkt.
            </seg>
            <seg n="a0b519bd">
              Vi i Folkpartiet är absolut inte deppade. Tvärtom! Vi känner
              oss frustande av entusiasm och arbetsglädje inför att nu återkomma
              med ett förlag som ska visa väljarna att vi inte bara kan sola
              oss i glansen av goda konjunkturer utan att vi också förmår lägga
              fram förslag som gör att Sverige långsiktigt står starkt, där
              kvinnor kan komma till sin rätt, där segregationen kan brytas
              och där Sverige står starkt i en alltmer globaliserad värld.
            </seg>
          </u>
          <note type="speaker" n="e2b1ea32">
            Anf. 28 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-419d7d9012d6af27-2" n="91818a6d">
            <seg n="bd646f25">
              Herr talman! Karin Pilsäter menar att det är bara pluttar, små
              löjliga förslag och anslag, som vi satsar på. Men det stämmer
              inte.
            </seg>
            <seg n="21f9e1a6">
              Vi satsar 1 miljard kronor om året fram till 2013 på landsbygdsutveckling.
              Det kommer att ge stora möjligheter för småföretagare runtom i
              hela Sverige att investera och satsa på att utveckla sin verksamhet
              inom jordbruket men också inom andra delar. Det kommer att bidra
              till mer av hagmarker, och det kommer att bidra till mer av investeringar
              för bättre djurhållning och miljöomställningar. Det kommer att
              bidra brett till företagande på landsbygden. Det är ganska mycket
              pengar och en stor satsning som vi gör på området. Det är viktigt.
            </seg>
            <seg n="ec712d3b">
              För den som är verksam på företagsområdet vet man också att den
              satsning som vi har påbörjat på Vinnova om forskning och utveckling
              som stöd till småföretagande har varit en extremt lyckosam satsning
              som har gett många företagare möjlighet att investera och skapa
              nya jobb i Sverige. Det är till detta vi nu avsätter 100 miljoner
              om året från 2007 och framåt. Det är ingen struntsak att vi gör
              det.
            </seg>
            <seg n="eef67c3e">
              Vi satsar 1 miljard på ett strategiskt utvecklingsprogram för
              svenska företag och olika branscher i svenskt näringsliv. Det
              är inte heller några små struntsaker.
            </seg>
            <seg n="26d50e2d">
              Vi har avskaffat hela arvs- och gåvoskatten. Detta är oerhört
              viktigt för att småföretag i Sverige ska kunna gå vidare generationsvis
              och kunna utveckla och satsa. Det är någonting som ingen borgerlig
              regering någonsin klarat av tidigare.
            </seg>
            <seg n="4c01d66c">
              Framför allt är det när man kommer till den grundläggande ekonomin,
              att klara av att ha en samhällsekonomi i balans, som dina borgerliga
              föregångare har misslyckats gång på gång. Men vi klarar det. Vi
              klarar att göra satsningar på de sämst ställda i samhället, de
              som har de lägsta inkomsterna, samtidigt som vi behåller en samhällsekonomi
              i balans.
            </seg>
            <seg n="3bb3d713">
              Nu växer också ekonomin och skapar nya jobb. Det är detta som
              jag tycker gör att du verkar lite deppig nu, Karin Pilsäter att
              det faktiskt händer positiva saker som gör att den agitation som
              ni har hållit på med de senaste åren inte längre funkar. Massor
              med ungdomar och svenskar kommer i arbete och får framtidstron
              tillbaka. De svenska småföretagarna har en framtidstro som är
              större än på mycket länge. De nyanställer, de växer och de tror
              att det går att satsa i Sverige. Men du, Karin Pilsäter, verkar
              inte vara glad för det.
            </seg>
          </u>
          <note type="speaker" n="8a657ae9">
            Anf. 29 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-5d7d16eee17484f0-1" n="07533cf7">
            <seg n="27b12a34">
              Herr talman! Det är egentligen lite svårt att ha ett replikskifte
              när man inte har någon meddebattör, men jag skulle ändå vilja
              ta upp det Karin Pilsäter säger om att det är viktigt att kvinnorna
              får komma till sin rätt. Vi vet ju att skatten har varit en av
              de största faktorerna när det gäller fördelningspolitiken. Vi
              vet också att kvinnor är de som faktiskt har gynnats mest av att
              vi har en skattepolitik som ger den omfördelning den ger. Men
              sänkta skatter har aldrig gynnat kvinnor som kollektiv. Hur ska
              man då kunna se till att kvinnor kommer mer till sin rätt när
              man driver en politik med sänkta skatter? Det är den ena frågan,
              som jag egentligen hade velat få ett svar på.
            </seg>
            <seg n="bf4f4ff4">
              Jag hade också en andra fråga efter att ha lyssnat på den sammanlagda
              debatten här. Å ena sidan satsas det alldeles för lite på nyföretagande.
              Det är för lite nya satsningar, och det finns inga strukturförändringar.
              Å andra sidan är de satsningar som görs inte heller bra. De är
              felaktiga, för små eller egentligen onödiga, säger Karin Pilsäter.
              Undersökningar visar att dessa riktade satsningar egentligen kanske
              snarare är felaktiga. De ger ingen effekt. Samtidigt säger man
              att det är viktigt att satsa på företagande och att det är det
              som saknas.
            </seg>
            <seg n="cfaf085f">
              Det här går inte ihop. Jag tycker att det är väldigt tydligt
              när man lyssnar på debatten. Jag undrar hur Folkpartiet, som har
              stått väldigt starkt när det gäller föräldraförsäkringen, a-kassan
              och så vidare, egentligen får detta att gå ihop. Det enda jag
              hör att den borgerliga alliansen bygger sitt koncept på är försämringar.
              Det är sänkta arbetsgivaravgifter. Det är försämringar i alla
              trygghetssystem. Det är så man ska möta detta. Det är sänkning
              av förmögenhetsskatten. Det är sänkt värnskatt. Det är de rika
              som ska få, och det är de som behöver stöd mest som ska betala.
              Det här borde inte gå ihop för en folkpartist.
            </seg>
          </u>
          <note type="speaker" n="b20220d3">
            Anf. 30 MATS ODELL (kd):
          </note>
          <u who="mats_odell_751011" xml:id="i-7cfa26539a82145c-3" n="2bbf70ce">
            <seg n="1fbd6c78">
              Herr talman! Peter Eriksson värjer sig mot bilden att Ams skulle
              vara svaret på varje fråga om hur sysselsättningen ska öka. Men
              när han sedan får chansen här räknar han upp en jättelista med
              preciserade, riktade stöd åt olika håll. Många av dem är bra.
              Särskilt bra är den miljard som nu går till landsbygdsutveckling.
              Det är rätt: Det ger goda förutsättningar. Vi kristdemokrater
              kommer att stödja detta. Vi har krävt detta länge, och vi är glada
              att det nu kommer till.
            </seg>
            <seg n="9954e834">
              Det finns dock annat i den här röstköpspåsen också. Peter Eriksson
              glömde nämna att de glesbygdsväljare som inte tycker att regeringen
              tar deras oro för rovdjuren på allvar får 44 miljoner bland annat
              för en satsning på utbildning för att få ungdomar att gilla vargar.
              Det kallas för rovdjursinformation riktad till ungdomar och jaktvårdskretsar
              säkert väldigt ändamålsenligt om man vill få dem att gå till valurnan
              med rätt röstsedel.
            </seg>
            <seg n="923c241a">
              Han glömde de göteborgare som riskerar att byta block och stjälpa
              den majoriteten över ända. Dessa ska nu komma på andra tankar
              med hjälp av 10 miljoner som satsas på olika jippon i samband
              med friidrotts-EM i sommar. Det kommer säkert också att ge utslag.
            </seg>
            <seg n="7ce0648d">
              Herr talman! Pär Nuder svarade inte på mina frågor om hur högt
              elpriset ska drivas upp och när nästa kärnkraftsreaktor ska stängas
              av, men jag kan ju då vända mig till Peter Eriksson. Ni har ju
              ställt upp mål om att all energi i Sverige på lång sikt ska komma
              från förnybara energikällor; det ser vi när vi läser propositionen
              Förnybar el med gröna certifikat . Då vill jag fråga: Vad menar
              ni här, Peter Eriksson, med lång sikt? Innebär det att Socialdemokraterna,
              Vänstern och Miljöpartiet nu är överens om när kärnkraften ska
              vara utfasad? Ska detta i så fall ske före eller efter det att
              regeringen har fasat ut oljan år 2020? Det skulle vara intressant
              att få reda på detta med tanke på att ganska många ju är beroende
              av att det här fungerar.
            </seg>
            <seg n="604f7bdd">
              Jag är också väldigt förvånad över att tidsmätaren i talarstolen
              nu går åt andra hållet och jag får mer och mer tid kvar. Det kanske
              är som det ska: Andras röster tystnar, och jag får mer tid. Jag
              känner mig väldigt glad för det. Stämmer det?
            </seg>
            <seg n="90edf491">
              (FÖRSTE VICE TALMANNEN: Nej, det är så att tiden går nedifrån
              och uppåt här. Vi kan inte ställa in den på annat sätt. Det är
              tio sekunder kvar.)
            </seg>
            <seg n="c9b1b9e4">
              Vi tvistar alltså om statistik, och här har vi ett helt nytt
              exempel på detta.
            </seg>
            <seg n="9f5a8552">
              Men red gärna ut det här med energipolitiken, Peter Eriksson!
              Är ni överens om när kärnkraften ska vara utfasad? Ska det ske
              före eller efter det att oljan är utfasad år 2020?
            </seg>
          </u>
          <note type="speaker" n="8fd94253">
            Anf. 31 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-419d7d9012d6af27-3" n="91818a6d">
            <seg n="0c3c9be0">
              Herr talman! Det kan vara för att gamle linje 3-kompisen Mats
              Odell börjat räkna bakvänt i energipolitiken som också tiden plötsligt
              går åt fel håll för honom. För den som har en modern energipolitik
              är det förnybara energikällor som måste gälla. Det skapar hållbarhet,
              det skapar trygghet, det skapar jobb och det skapar säkerhet för
              svenska företag och energikonsumenter.
            </seg>
            <seg n="49aaef4a">
              Jag tycker själv att den allra mest akuta frågan i dag handlar
              om att avveckla oljeberoendet. Det är den största miljöfråga som
              vi lever med just nu att se till att växthuseffekten inte stoppas,
              för det är alldeles för sent, men åtminstone begränsas. Men kärnkraften
              måste också avvecklas. Jag tycker att det är den som går från
              gamla linje 3 om att avveckla kärnkraften till att vilja ha den
              kvar och satsa långsiktigt på mer kärnkraft i Sverige, som nu
              Mats Odell verkar göra, som är svaret skyldig. Då måste man också
              vara beredd att satsa på uranbrytning i Sverige, och det är den
              nya stora frågan.
            </seg>
            <seg n="8d24f26d">
              På ett tjugotal ställen runtom i Sverige har nu företag fått
              tillstånd att prospektera uran, och det är ingen liten sak. Om
              vi i Sverige på några ställen ska börja gräva upp uran ur jorden
              kommer det att ge mycket stora miljöeffekter. Den som vill satsa
              på kärnkraft långsiktigt kan inte längre hålla tillbaka en sådan
              utveckling. Det är moraliskt fullständigt orimligt.
            </seg>
            <seg n="629c6423">
              För ett parti som åtminstone tidigare pratade om etik och moral,
              kd, borde det faktiskt inte vara rimligt att andra länder ska
              fortsätta bryta uran men vi ska använda den. Om ni i kd i dag
              står för en långsiktig användning av kärnkraft borde ni också
              stödja uranbrytning i Sverige, vilket jag tror att människorna
              i Närke, Östergötland och Västergötland eller i Jämtland, Västerbotten
              och Norrbotten inte alls vill. De vill satsa på landsbygdsutveckling,
              som du och jag pratade om alldeles nyss. De vill inte satsa på
              uranbrytning för att se sina hembygder totalt ruinerade och förstörda
              för lång, lång tid framöver.
            </seg>
            <seg n="93947eb0">
              Det kanske du skulle snacka ihop dig med Folkpartiet och Moderaterna
              om i stället.
            </seg>
          </u>
          <note type="speaker" n="ff0f33d9">
            Anf. 32 ALICE ÅSTRÖM (v):
          </note>
          <u who="alice_astrom_a6a363" xml:id="i-5d7d16eee17484f0-2" n="07533cf7">
            <seg n="bdcbdb78">
              Herr talman, åhörare! När man har lyssnat på debatten kan man
              ibland förstå att det kan upplevas som att politik bara blir käbbel,
              statistik och siffror. Vem har rätt, och vem har tolkat statistiken
              rätt? Går det bra för Sverige eller går det dåligt? Går det bra
              för företagen eller gör det inte det? Hur ser arbetslösheten ut,
              och hur ser statistiken ut? Visst, det är viktiga frågor, men
              ibland verkar det som om man i debatten glömmer vem det handlar
              om.
            </seg>
            <seg n="5e9077a5">
              För oss i Vänsterpartiet är det här en bra budget, och det är
              en viktig budget. För oss som sitter här kanske det inte spelar
              någon större roll att studiemedlen för de studerande den 1 juli
              höjs med 300 kr i månaden, 100 kr i bidrag och 200 kr i lån. Det
              kan tyckas lite, och vi från Vänsterpartiets sida hade gärna sett
              en större höjning och kommer att driva det i valrörelsen. Vi har
              fått signaler även från finansministern att man faktiskt ser det
              här som början på en reform. Men även om det kan synas lite kan
              det faktiskt betyda väldigt mycket för den som inte har pengar
              till mat när månaden inte ens är slut och innan nästa studiebidrag
              och studielån kommer.
            </seg>
            <seg n="1e9cf807">
              Man kan raljera över att det är pluttigt. Men att studiebidraget
              höjs med 100 kr till 1 050 kr i månaden betyder väldigt mycket
              för den ensamstående mamma som har ett barn som går på gymnasiet.
            </seg>
            <seg n="58aa7ab3">
              Det kan man också raljera över och säga att det bara är valfläsk.
              Men det finns ett utrymme, och det vore fullständigt främmande
              och orimligt för ett vänsterparti att säga att vi ser att det
              finns behov, att vi har pengar men att vi inte tänker använda
              dem för att det skulle kunna uppfattas som valfläsk. Det vore
              faktiskt mer orimligt när man tar in skatter och får ett ekonomiskt
              utrymme att inte använda det. För det kontraktet finns också.
              Vi har höga skatter. Vi har en omfördelningspolitik, och vi bygger
              en välfärd gemensamt. Men då kräver det också att man levererar
              när utrymmet finns.
            </seg>
            <seg n="e9f5e59d">
              Flera åtgärder som också finns i budgeten men som det inte har
              pratats om, och där jag ibland undrar om de borgerliga över huvud
              taget tänker ha med någonting eller om man tänker säga nej, går
              ut på att möta de psykiskt sjuka. Vi vet att många psykiskt funktionshindrade
              ute i landet har problem att klara sin vardag. Vi vet att många
              av dessa riskerar hemlöshet. Det finns en hemlöshet hos denna
              grupp. Där satsar vi nu ytterligare 20 miljoner per år på personliga
              ombud.
            </seg>
            <seg n="34b95f95">
              Man kan kalla det här plottrigt. Men för den person som är psykiskt
              funktionshindrad och som i dag inte kan få tillräcklig hjälp kan
              det här vara livsavgörande. Det kan betyda att man orkar leva
              igenom morgondagen. Det är småpengar, men det är småpengar som
              faktiskt kan rädda liv och förbättra liv.
            </seg>
            <seg n="c11922c0">
              Barn- och ungdomspsykiatrin får ett riktat stöd samtidigt som
              man upprättar ett nationellt centrum för att förbättra stödet
              till unga som riskerar att drabbas av psykisk ohälsa. Det är 250
              miljoner nästa år och ytterligare 250 miljoner 2008.
            </seg>
            <seg n="c429e7d3">
              Man kan kalla det här för valfläsk. Jag kallar det nödvändiga
              pengar. Jag kallar det nödvändigt att se framför allt unga tjejer
              som i dag mår dåligt, som skär sig, plågar sig och inte får hjälp.
              Köerna inom barn- och ungdomspsykiatrin är alldeles för långa
              och resurserna för små. Jag kallar det livsnödvändigt. Det är
              en viktig satsning.
            </seg>
            <seg n="2da95eb4">
              När vi satsar på vården av och omsorgen om de äldre är det en
              fråga som de borgerliga partierna ofta lyfter och driver. Men
              man säger i stort sett inte ett ord i talarstolen om att den satsningen
              nu införs och att nu kommer de pengarna, för man är så mån om
              att inte framställa någonting i en bra dager. Det här är nödvändigt
              för att kommunerna ska kunna möta de utmaningar som man står inför
              när det gäller vården av och omsorgen om våra äldre.
            </seg>
            <seg n="d86c7e98">
              När det gäller tandvården tar man nu faktiskt ett första steg
              för en tandvårdsreform. Man ser till att människor får råd att
              undersöka tänderna var 18:e månad genom att en undersökning ska
              kosta max 200 kr. Men det är bara som ett första steg. Vi aviserar
              också tydligt att steg nr 2 i tandvårdsreformen kommer att komma
              och då handlar om ett högkostnadsskydd för alla i tandvården.
            </seg>
            <seg n="d8b7cce6">
              Man kan kalla det här för valfläsk och plottrighet. Men vi vet
              att för människor där ute, de som har behoven, är det här nödvändigt.
            </seg>
            <seg n="56fca202">
              Herr talman! När jag har lyssnat på debatten och frågan har varit
              uppe om att vi nu ska lagstifta för att människor ska ha rätt
              till heltid för att faktiskt kunna försörja sig på sitt jobb,
              när man rensar upp bland alla visstidsanställningar och all osäkerhet,
              möter det bara kritik. När man pratar om sänkta arbetsgivaravgifter,
              sänkt förmögenhetsskatt, sänkt värnskatt och avskaffande av fastighetsskatten
              hör jag bara förslag som riktas till dem som redan har resurser
              i dag men ingenting som förstärker de människor som är mest utsatta.
            </seg>
            <seg n="3559c6d1">
              För Vänsterpartiet är det här tydligt. En politik där man kan
              förstärka arbetarna, där man kan förstärka arbetsrätten, där man
              vågar se de mest utsatta, där man använder sig av de resurser
              vi har för att faktiskt fördela till dem som har störst behov
              är en politik som Vänsterpartiet står för. Jag är övertygad om
              att det är en politik som väljarna kommer att föredra vid valet.
            </seg>
          </u>
          <note type="speaker" n="a143f202">
            Anf. 33 ROGER TIEFENSEE (c):
          </note>
          <u who="roger_tiefensee_a68b78" xml:id="i-9f65789c6369c2f0-3" n="4d83ddb2">
            <seg n="0daaec8c">
              Herr talman! Det har varit mycket diskussion om ungdomsarbetslösheten
              i den debatten, och det tycker jag är bra. Det känns också som
              om de flesta debattörer tar ungdomsarbetslösheten på allvar, även
              om man kanske inte har några förslag för att lösa problemet. Den
              enda som inte verkar ta ungdomsarbetslösheten på allvar är Peter
              Eriksson, som i sitt anförande sade: Det kan väl inte vara tråkigt
              att ungdomarna får jobb.
            </seg>
            <seg n="c207b9aa">
              Upplysningsvis är det så att ungdomsarbetslösheten har ökat med
              30 % under den gångna mandatperioden och att 146 000 unga står
              utanför arbetsmarknaden.
            </seg>
            <seg n="1a146484">
              Jag skulle också vilja passa på att diskutera en annan sak. En
              vårbudget ska ju innehålla de långsiktiga politiska visionerna.
              Miljöpartiet har ju en vision om ett samhälle med kortare arbetstider
              och lägre ekonomisk tillväxt. Jag har en bok här som är skriven
              av Lennart Olsen, som är miljöpartirepresentant vid Finansdepartementet.
              Han konkretiserar de här miljöpartiidéerna och konsekvenserna
              av politiken. Det är uppenbart att om man har en vision om kortare
              arbetstid och lägre ekonomisk tillväxt så blir det mindre resurser
              till den gemensamma välfärden. För att finansiera det här skissar
              Lennart Olsen på en grundtrygghet med 40-procentiga ersättningsnivåer,
              Peter Eriksson, och oavlönat arbete i offentlig sektor.
            </seg>
            <seg n="3efd8c2e">
              Man kan ju ha den visionen. Centerpartiet har en vision om ett
              företagsamt, grönt, tryggt och öppet Sverige som byggs underifrån.
            </seg>
            <seg n="1cac0b00">
              Jag tycker att det skulle vara väldigt intressant om Peter Eriksson
              kunde utveckla miljöpartivisionen om 40-procentiga ersättningsnivåer
              och oavlönat arbete i offentlig sektor. Är det där de ungdomar
              som Peter Eriksson inte ser ska jobba? Är det det oavlönade arbetet
              som ska sysselsätta ungdomarna? Hur ska de då kunna betala hyra?
            </seg>
          </u>
          <note type="speaker" n="0a9b95e8">
            Anf. 34 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-419d7d9012d6af27-4" n="91818a6d">
            <seg n="70f5f3c8">
              Herr talman! Jag vet inte om jag hinner utveckla så långt på
              40 sekunder eller så. Det kanske är lite väl förhoppningsfullt.
            </seg>
            <seg n="30f1eb26">
              Det är ju så att i Miljöpartiet liksom i Centern har vi pratat
              under ganska lång tid om en ökad grundtrygghet att förändra försäkringssystemen
              så att alla blir med och att skapa en ökad trygghet för människor
              på det sättet. I dag är det ju ganska många, bland annat ganska
              många ungdomar men också många småföretagare, som står utanför
              trygghetssystemen, och det vill vi förändra.
            </seg>
            <seg n="b59cdd28">
              Sedan är frågan: Klarar man att behålla dagens nivåer om alla
              ska ha lika? Ja, vi har inget förslag på hur vi ska kunna lösa
              den ekvationen ännu, men det är ingen tvekan om att de förslag
              som de borgerliga företrädarna för fram i dag Centern vill minska
              anställningstryggheten och de övriga partierna vill sänka ersättningsnivåerna
              säger vi nej till, därför att de inte är rimliga och solidariska
              som vi ser det.
            </seg>
            <seg n="061e39ee">
              Vi har inget annat förslag än det som vi står bakom tillsammans
              med Socialdemokraterna och Vänstern i dag om hur trygghetssystemet
              ska se ut.
            </seg>
          </u>
          <note type="speaker" n="2875f6c9">
            Anf. 35 ROGER TIEFENSEE (c) replik:
          </note>
          <u who="roger_tiefensee_a68b78" xml:id="i-e99c87f1bff46dbc-0" n="4d83ddb2" next="i-67379f93a35c4f05-0">
            <seg n="b0d3161b">
              Herr talman! Nej, jag tror att Peter Eriksson kan behöva mer
              än 40 sekunder för att utveckla miljöpartivisionerna. Det kan
              jag ha full förståelse för. Om konsekvensen av en kortare arbetstid
              och lägre tillväxt är 40-procentiga ersättningsnivåer och oavlönat
              arbete i offentlig sektor det berörde inte Peter Eriksson tror
              jag att det är en vision som är lite jobbig att utveckla.
            </seg>
            <seg n="45b80cb3">
              I Centerpartiets vision ser vi att företagande och miljö går
              hand i hand. Vi jobbar med en omställning till ett hållbart samhälle
              tillsammans med företagen. Vi ser miljöfrågor som en utvecklingsmöjlighet,
              men uppenbarligen ser Miljöpartiet i sin vision miljöfrågan mer
              som att man ska stoppa, och så får vi ta den offentliga sektor
              som vi kan ha råd med. Uppenbarligen är det då oavlönat arbete
              som gäller. Peter Eriksson sade inte heller emot mig om att det
              var ungdomarna som skulle utföra det arbetet.
            </seg>
          </u>
          <note n="6190ed11">
            Överläggningen var härmed avslutad.
          </note>
          <note n="2564be91">
            Propositionen bordlades.
          </note>
          <note n="0150efc1">
            2 § Justering av protokoll
          </note>
          <note n="4cd436d1">
            Justerades protokollen för den 3, 4, 5, 6 och 7 april.
          </note>
          <note n="febf24c7">
            3 § Meddelande om frågestund
          </note>
          <note n="b14145af">
            Förste vice talmannen meddelade att vid frågestunden torsdagen
            den 20 april kl. 14.00 skulle följande statsråd närvara:
          </note>
          <note n="b80dcfa5">
            Vice statsminister Bosse Ringholm, statsrådet Morgan Johansson,
            försvarsminister Leni Björklund, statsrådet Jens Orback och statsrådet
            Ibrahim Baylan.
          </note>
          <note n="b4b45953">
            4 § Meddelande om preliminär plan för kammarens sammanträden
          </note>
          <note n="559b9665">
            Förste vice talmannen meddelade att preliminär plan för kammarens
            sammanträden under tiden den 20 april17 juni 2006 samt voteringstider
            delats ut till kammarens ledamöter.
          </note>
          <note n="c7a8259d">
            5 § Anmälan om fördröjda svar på interpellationer
          </note>
          <note n="4cec1fde">
            Till riksdagen hade inkommit följande skrivelser:
          </note>
          <note n="cf032501">
            Interpellation 2005/06:328
          </note>
          <note n="2e35aa9e">
            Interpellation 2005/06:328 av Camilla Sköld Jansson (v)
          </note>
          <note n="c5965d49">
            Interpellationen kommer att besvaras måndagen den 24 april 2006.
          </note>
          <u who="roger_tiefensee_a68b78" xml:id="i-67379f93a35c4f05-0" n="4d83ddb2" prev="i-e99c87f1bff46dbc-0">
            <seg n="30c57fcb">
              Skälet till dröjsmålet är arbetsanhopning.
            </seg>
            <seg n="f2fc2389">
              Skälet till dröjsmålet är utlandsresor.
            </seg>
            <seg n="6599b7f8">
              KOM(2005)649
            </seg>
            <seg n="a8e1b0cc">
              Holger Gustafsson
            </seg>
            <seg n="7e3a4c01">
              Kerstin Heinemann
            </seg>
            <seg n="760e3a47">
              Luciano Astudillo
            </seg>
          </u>
          <note n="03d47fff">
            Sven-Erik Österberg
          </note>
          <note n="cb408625">
            Interpellation 2005/06:331
          </note>
          <note n="14a7cec7">
            Interpellation 2005/06:331 av Lotta Hedström (mp)
          </note>
          <note n="b82bb3c3">
            Interpellationen kommer att besvaras tisdagen den 25 april 2006.
          </note>
          <note n="4a5f601a">
            Maj-Britt Grufberg
          </note>
          <note n="521cd4bc">
            6 § Anmälan om inkomna faktapromemorior om förslag från Europeiska
            kommissionen
          </note>
          <note n="4d5165c4">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="082f1a8d">
            KOM(2005)634
          </note>
          <note n="b7cba4e5">
            KOM(2005)690
          </note>
          <note n="210696b4">
            KOM(2006)18,
          </note>
          <note n="6f7d7198">
            KOM(2006)19, KOM(2006)20, KOM(2006)21, KOM(2006)23, KOM(2006)25,
            KOM(2006)26
          </note>
          <note n="eb17da76">
            7 § Anmälan om inkomna uppteckningar från EU-nämndssammanträden
          </note>
          <note n="9811b2cf">
            Förste vice talmannen anmälde att uppteckningar från EU-nämndens
            sammanträden fredagen den 17 och tisdagen den 21 mars inkommit.
          </note>
          <note n="a028a171">
            8 § Hänvisning av ärenden till utskott
          </note>
          <note n="ee55d0a4">
            Föredrogs och hänvisades
          </note>
          <note n="12ec0dd3">
            9 § Bordläggning
          </note>
          <note n="27396b09">
            Anmäldes och bordlades
          </note>
          <note n="598b99f8">
            10 § Anmälan om interpellationer
          </note>
          <note n="bad403f9">
            Anmäldes att följande interpellationer framställts
          </note>
          <note n="074ebb3d">
            den 7 april
          </note>
          <note n="04579d62">
            Ana Maria Narti
          </note>
          <note n="3d93c752">
            den 10 april
          </note>
          <note n="008dc201">
            Annika Qarlsson
          </note>
          <note n="aa5d1e34">
            Erik Ullenhag
          </note>
          <note n="9d6d454f">
            Axel Darvik
          </note>
          <note n="75962910">
            Science centers
          </note>
          <note n="f18e2dc2">
            den 11 april
          </note>
          <note n="4f0d2922">
            Ulf Nilsson
          </note>
          <note n="09c4e415">
            Bengt-Anders Johansson
          </note>
          <note n="f5ae494e">
            Alice Åström
          </note>
          <note n="09ed8cb6">
            den 12 april
          </note>
          <note n="03de667c">
            Tobias Billström
          </note>
          <note n="03de667c">
            Tobias Billström
          </note>
          <note n="aa5d1e34">
            Erik Ullenhag
          </note>
          <note n="36371291">
            Cecilia Wigström
          </note>
          <note n="46605929">
            Håkan Larsson
          </note>
          <note n="ba01f68d">
            den 13 april
          </note>
          <note n="17695665">
            Yvonne Andersson
          </note>
          <note n="b4c66820">
            Interpellationerna redovisas i bilaga som fogats till riksdagens
            snabbprotokoll tisdagen den 18 april.
          </note>
          <note n="1ba8f935">
            11 § Anmälan om frågor för skriftliga svar
          </note>
          <note n="21a490a1">
            Anmäldes att följande frågor för skriftliga svar framställts
          </note>
          <note n="3d93c752">
            den 10 april
          </note>
          <note n="fa18ac95">
            Solveig Hellquist
          </note>
          <note n="6aaabd7a">
            Hans Stenberg
          </note>
          <note n="1beade99">
            Krister Hammarbergh
          </note>
          <note n="9451ec81">
            Karin Granbom
          </note>
          <note n="b6798e7b">
            Maud Ekendahl
          </note>
          <note n="5b7f1fe0">
            Henrik von Sydow
          </note>
          <note n="a3751e28">
            Anita Brodén
          </note>
          <note n="e0388e07">
            Fredrik Olovsson
          </note>
          <note n="a9df90c7">
            Gunilla Tjernberg
          </note>
          <note n="a25155b9">
            Christer Winbäck
          </note>
          <note n="756c4d29">
            Mona Berglund Nilsson
          </note>
          <note n="a8034aab">
            Carina Hägg
          </note>
          <note n="a3751e28">
            Anita Brodén
          </note>
          <note n="f18e2dc2">
            den 11 april
          </note>
          <note n="480a02b9">
            Ulrik Lindgren
          </note>
          <note n="7435b57a">
            Anne Marie Brodén
          </note>
          <note n="02587fef">
            Helena Bargholtz
          </note>
          <note n="480a02b9">
            Ulrik Lindgren
          </note>
          <note n="cc305aad">
            Sven Gunnar Persson
          </note>
          <note n="09ed8cb6">
            den 12 april
          </note>
          <note n="da656d24">
            Birgitta Ohlsson
          </note>
          <note n="be3e2a2a">
            Inger René
          </note>
          <note n="fbe22f19">
            Lennart Kollmats
          </note>
          <note n="1544c598">
            Bertil Kjellberg
          </note>
          <note n="bdfabb55">
            Hillevi Engström
          </note>
          <note n="6140a4aa">
            Anita Sidén
          </note>
          <note n="ba01f68d">
            den 13 april
          </note>
          <note n="ec6ad7e8">
            Gunnar Andrén
          </note>
          <note n="a9df90c7">
            Gunilla Tjernberg
          </note>
          <note n="16901e01">
            Ulf Sjösten
          </note>
          <note n="03de667c">
            Tobias Billström
          </note>
          <note n="0cb8928b">
            Frågorna redovisas i bilaga som fogats till riksdagens snabbprotokoll
            tisdagen den 18 april.
          </note>
          <note n="0f120f44">
            12 § Anmälan om skriftliga svar på frågor
          </note>
          <note n="4340d99e">
            Anmäldes att skriftliga svar på följande frågor inkommit
          </note>
          <note n="f18e2dc2">
            den 11 april
          </note>
          <note n="ad0e37a9">
            Staffan Danielsson
          </note>
          <note n="4250edc3">
            Ingegerd Saarinen
          </note>
          <note n="82d32ae5">
            Lars-Ivar Ericson
          </note>
          <note n="09ed8cb6">
            den 12 april
          </note>
          <note n="fab3907c">
            Nyamko Sabuni
          </note>
          <note n="f5ae494e">
            Alice Åström
          </note>
          <note n="9e90e2f8">
            Karin Thorborg
          </note>
          <note n="95c45e41">
            Erling Wälivaara
          </note>
          <note n="2d692317">
            Lena Adelsohn Liljeroth
          </note>
          <note n="da656d24">
            Birgitta Ohlsson
          </note>
          <note n="dbef02b9">
            Rigmor Stenmark
          </note>
          <note n="a8034aab">
            Carina Hägg
          </note>
          <note n="320893cf">
            Gunnar Nordmark
          </note>
          <note n="82d32ae5">
            Lars-Ivar Ericson
          </note>
          <note n="cd8d5612">
            Göte Wahlström
          </note>
          <note n="addbb9ae">
            Anne-Marie Ekström
          </note>
          <note n="82d32ae5">
            Lars-Ivar Ericson
          </note>
          <note n="82d32ae5">
            Lars-Ivar Ericson
          </note>
          <note n="64bf7a3f">
            Åsa Domeij
          </note>
          <note n="53ca0452">
            Karin Enström
          </note>
          <note n="0e1e2a07">
            Ewa Björling
          </note>
          <note n="57c204d0">
            Svaren redovisas i bilaga som fogats till riksdagens snabbprotokoll
            tisdagen den 18 april.
          </note>
          <note n="af7b18ea">
            13 § Kammaren åtskildes kl. 12.57.
          </note>
          <note n="2adcf5b6">
            Förhandlingarna leddes
          </note>
          <note n="3f75e819">
            /Monica Gustafson
          </note>
        </div>
      </body>
    </text>
  </TEI>
</teiCorpus>
