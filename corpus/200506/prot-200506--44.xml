<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--44</head>
          <docDate when="2005-12-05">2005-12-05</docDate>
        </div>
      </front>
      <body>
        <div>
          <note n="017569cd">
            ﻿
          </note>
          <note n="b2b0f8d7">
            Riksdagens protokoll
          </note>
          <note n="0bcada7b">
            2005/06:44
          </note>
          <note type="date" n="f4e9f4e3">
            Måndagen den 5 december
          </note>
          <note n="fba2acac">
            Kl. 10:00 - 17:28
          </note>
          <note n="5abf7a95">
            1 § Justering av protokoll
          </note>
          <note n="dbc69305">
            Justerades protokollen för den 28 och 29 november.
          </note>
          <note n="052bb065">
            2 § Meddelande om frågestund
          </note>
          <note n="8272f3df">
            Förste vice talmannen meddelade att vid frågestunden torsdagen
            den 8 december kl. 14.00 skulle följande statsråd närvara:
          </note>
          <note n="2dabc765">
            Näringsminister Thomas Östros, statsrådet Sven-Erik Österberg,
            statsrådet Barbro Holmberg, försvarsminister Leni Björklund och
            samhällsbyggnadsminister Mona Sahlin.
          </note>
          <note n="6aa966b0">
            3 § Anmälan om fördröjda svar på interpellationer
          </note>
          <note n="7ddefa60">
            Till riksdagen hade inkommit följande skrivelser:
          </note>
          <note n="5c43a45d">
            Interpellation 2005/06:122
          </note>
          <note n="38c18ac8">
            Interpellation 2005/06:122 av Alice Åström (v)
          </note>
          <note n="276a09b1">
            Interpellationen kommer att besvaras tisdagen den 13 december
            2005.
          </note>
          <note n="14560185">
            Skälet till dröjsmålet är tidsbrist.
          </note>
          <note n="1b16a4d6">
            Laila Freivalds
          </note>
          <note n="fe89e93f">
            Interpellation 2005/06:131
          </note>
          <note n="0f8f0ccc">
            Interpellation 2005/06:131 av Tobias Billström (m)
          </note>
          <note n="f96d808d">
            Interpellationen kommer att besvaras fredagen den 9 december
            2005.
          </note>
          <note n="86181b3d">
            Skälet till dröjsmålet är utlandsresor.
          </note>
          <note n="ce68a896">
            Barbro Holmberg
          </note>
          <note n="88880f95">
            4 § Anmälan om inkommen faktapromemoria om förslag till Europeiska
            kommissionen
          </note>
          <note n="31e9ce10">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="8605a47e">
            KOM(2005)472
          </note>
          <note n="0d162014">
            5 § Hänvisning av ärenden till utskott
          </note>
          <note n="8bdd0fe2">
            Föredrogs och hänvisades
          </note>
          <note n="a03eeec9">
            6 § Förnyad bordläggning
          </note>
          <note n="2031b4d7">
            Föredrogs och bordlades åter
          </note>
          <note n="2781d0bf">
            7 § Internationell samverkan
          </note>
          <note n="9419af10">
            Föredrogs
          </note>
          <note type="speaker" n="6670228f">
            Anf. 1 BJÖRN HAMILTON (m):
          </note>
          <u who="bjorn_hamilton_019a00" xml:id="i-8758f77c4b132e42-0" n="a827fcf2">
            <seg n="658cc785">
              Herr talman! Utrikesdepartementets ledning har kritiserats starkt
              de senaste dagarna. Otillräckliga resurser i den konsulära verksamheten
              och generellt ifrågasatt ledarskap har upptagit mediernas och
              allmänhetens stora intresse. Katastrofen i Thailand förra året
              har spelats upp igen, och offrens anhöriga har återigen framträtt
              och med all rätt ställt förnyade krav på samhället.
            </seg>
            <seg n="36855616">
              Vi svenskar internationaliseras mer och mer. Vi är ute och reser
              allt längre bort på våra semestrar och i tjänsten. Min generation
              tågluffade i Europa, mina barn flygluffar till Fjärran Östern.
              Världen krymper och vår kunskap om främmande länder ökar. Teknik
              och kommunikationer gör att vi alla, långt utanför Sveriges gränser,
              känner stor samhörighet. Inom Europa tenderar utrikespolitiken
              att bli inrikespolitik. Vårt samarbete över de gamla nationsgränserna
              blir intensivare och vårt behov av information ökar.
            </seg>
            <seg n="b82426d7">
              Herr talman! Det ställs krav på att Sverige måste vara närvarande.
              Var och hur vi är representerade i andra länder påverkar hur vi
              ska kunna påverka och påverkas av den globala utvecklingen. Det
              ställs också krav på att vi ska kunna ta hand om våra medborgare
              när det händer något på andra sidan jordklotet som i Thailand
              förra året.
            </seg>
            <seg n="69e24792">
              Ett kraftfullt och framgångsrikt agerande inom ramen för EU fordrar
              en gedigen kompetens inom utrikesförvaltningen samt svensk diplomatisk
              närvaro i princip i hela Europa och Medelhavsområdet. Den snabba
              globaliseringen fordrar också ökad svensk diplomatisk närvaro
              i de utomeuropeiska industriländerna. Därför, herr talman, vill
              vi moderater förstärka anslaget till utrikesförvaltningen i utgiftsområde
              1.
            </seg>
            <seg n="442b54ac">
              Herr talman! Det krävs också en tydligare koppling mellan demokrati,
              säkerhet och ekonomisk tillväxt i svensk och europeisk utrikespolitik.
            </seg>
            <seg n="a0377c6b">
              Sverige måste mer aktivt stödja insatser för fred och stabilitet
              i världen. Efterfrågan på svenska freds- och säkerhetsfrämjande
              insatser kommer att öka. Sverige måste tydligare stödja insatser
              som syftar till att motverka internationell terrorism, såsom att
              använda biståndsmedel till att förstöra lager av lätta vapen,
              men också lager av biologiska och kemiska vapen. Vi förstärker
              därför anslaget till freds- och säkerhetsfrämjande verksamhet
              och menar att merparten av kostnaderna i anslaget är i överensstämmelse
              med OECD:s/DAC:s definition av bistånd och därför kan avräknas
              från biståndsramen.
            </seg>
            <seg n="552bc7f8">
              Herr talman! Kunskapen om Europeiska unionen och Europafrågor
              är väldigt låg i landet. Jag anser att det finns ett behov av
              ökade kunskaper och större delaktighet i frågor som rör Europa
              i stort. Vi svenskar måste uppleva Europafrågorna som våra egna
              och inte som något Bryssel beslutar om och som inte berör oss.
              Europafrågorna måste göras intressantare och bli en naturlig del
              av vår vardag. Detta är viktigt framför allt för våra ungdomar.
              Därför herr talman, anser jag att informationen i våra skolor
              måste bli bättre och effektivare.
            </seg>
          </u>
          <note type="speaker" n="38640e73">
            Anf. 2 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-24886c7e8deca2aa-0" n="02f301b6">
            <seg n="1d4f6c53">
              Herr talman! Jag vill börja med att yrka bifall till reservation
              nr 1. Vi står naturligtvis bakom ytterligare reservation, men
              vi nöjer oss med att yrka bifall till reservation nr 1.
            </seg>
            <seg n="a13c77ee">
              Herr talman! Etik och värderingar är alltför sällan vägledande
              för Sveriges utrikespolitiska agerande. Den svenska utrikespolitiken
              måste vara fast förankrad i respekten för de mänskliga rättigheterna.
              Det okränkbara människovärdet och rätten till liv måste få gå
              före intressen som handel och ekonomi.
            </seg>
            <seg n="d931701c">
              Demokrati, öppenhet och rättssamhällets principer måste få en
              ökad tyngd i de internationella relationerna. Svensk utrikespolitik
              ska främja fred, frihet, en socialt och ekologiskt hållbar utveckling,
              förståelse och försoning. FN är viktigt, men FN måste effektiviseras
              och reformeras för att klara sina mycket omfattande och komplicerade
              uppgifter. Stabil fred bygger på demokrati, fredlig konfliktlösning,
              rustningskontroll och internationellt samarbete.
            </seg>
            <seg n="8a1f485a">
              Herr talman! Att förebygga konflikter förblir den stora utmaningen.
              Eftersom oändligt lidande och förstörelse då kan undvikas är förebyggande
              av konflikter det som är det viktigaste för oss. Här behövs ett
              samarbete inom FN, inom regionala organisationer som EU och i
              bilaterala nätverk och kontakter. Ökat samarbete är oändligt viktigt.
            </seg>
            <seg n="07f50ae6">
              Vi ser ett stort behov av förbättring av samordning av det internationella
              samarbetet. Kristdemokraterna anser att Sveriges regering har
              tappat inriktning och handlingskraft inom utrikespolitiken. Bristen
              på visioner är kanske värst när det gäller EU-politiken där man
              präglas av sin nollvision. Sveriges profil i FN är också alltför
              otydlig enligt Kristdemokraternas uppfattning.
            </seg>
            <seg n="6222d0a7">
              Herr talman! Att Sverige för närvarande inte har en särskild
              MR-minister är beklagligt. Sveriges internationella fredsarbete
              måste effektiviseras. Detta kan ske genom inrättandet av ett kombinerat
              civilt och militärt centrum för internationell fredsutveckling
              i Sverige, till vilket förslagsvis Sida, Swedint, Folke Bernadotteakademin,
              Utrikespolitiska Institutet och Sipri med flera organisationer
              skulle kunna knytas.
            </seg>
            <seg n="c80d9617">
              Kristdemokraterna har föreslagit en ekonomisk neddragning på
              det här området, internationella relationer. Det har vi gjort
              för flera av organisationerna. Motivet för detta är att vi vill
              se ett arbete, en omstrukturering, som syftar till effektivisering
              av de här organisationerna. Att enbart skjuta till pengar skapar
              inte den effektivitet som vi anser måste komma till. Detta har
              vi velat peka på genom att dra ned resurserna för att få till
              stånd en genomlysning, en omorganisation, av verksamheten. Vi
              ifrågasätter inte organisationerna som sådana, men vi måste komma
              fram till en mer stringent målsättning och till en bättre funktion
              i de organisationer som vi här har utpekat.
            </seg>
          </u>
          <note type="speaker" n="5b576a89">
            Anf. 3 AGNE HANSSON (c):
          </note>
          <u who="agne_hansson_33b450" xml:id="i-5fbeefa10d1db619-0" n="b328744b">
            <seg n="01ebef14">
              Herr talman! Utgiftsområde 5 avser anslag till internationell
              samverkan. Det rör sig om anslag till olika organisationer som
              arbetar med internationella frågor i skilda sammanhang, inte minst
              fredsfrämjande organisationer. Det skulle kunna omfatta mycket
              mer hela den svenska utrikespolitiken i en alltmer globaliserad
              värld. Men det avhandlar vi i andra sammanhang. Om det vore så
              enkelt att ett ökat anslag på utgiftsområde 5 kunde lösa alla
              de lednings- och ansvarsproblem som har uppdagats i samband med
              tsunamikatastrofen och som nu fått sin belysning i dagarna, funnes
              det anledning att öka det här anslaget väsentligt. Nu berör det
              här anslaget inte detta. Inte en enda krona går till UD:s verksamhet
              utan det är alltså ett anslag till de organisationer som på frivillig
              väg arbetar med fredsfrågor.
            </seg>
            <seg n="326ab6c6">
              Låt mig gärna säga, herr talman, att frivilligorganisationernas
              arbete är ett viktigt inslag i svensk kontaktverksamhet inom utrikespolitikens
              ram. Organisationer gör ett mycket viktigt arbete och fyller en
              betydelsefull funktion i samhället för att propagera och argumentera
              för en fredligare värld, för ett ökat internationellt samarbete,
              för fredsforskning samt i fråga om säkerhetspolitik och nedrustning.
              Det kan vi inte få för mycket av som vår värld ser ut.
            </seg>
            <seg n="870d11af">
              Jag har av erfarenhet från arbetet i den nu nedlagda beredningsgruppen
              inom UD som har haft att bereda anslagsbesluten till opinionsbildning
              för fredsfrämjande verksamhet, och jag kan intyga att behoven
              av resurser till denna verksamhet vida överträffar de anslag som
              finns. Denna beredning är nu överförd till Folke Bernadotteakademin
              men med oförändrat behov. Om budgeten medgav det skulle det finnas
              utrymme för betydligt mer insatser. Men som i allt budgetarbete
              handlar det om prioriteringar när det inte finns obegränsat med
              pengar.
            </seg>
            <seg n="9ded7706">
              Det är här, som i arbetet med statsbudgeten i stort, prioriteringar
              och stramhet som gör budgeten stark. Det är det viktigaste för
              att kunna bevara höga ambitioner i utlandsarbetet såväl som i
              bistånds- och utvecklingsarbetet för fred och säkerhet i världen.
              Centerpartiet har också i sitt budgetarbete haft att prioritera
              vårt ansvarskännande för ett starkt och balanserat budgetförslag.
              Det gör att vi har vissa justeringar i regeringens budgetförslag
              under utgiftsområde 5 som närmare framgår av vår motion och av
              anslagssammanställningen på s. 5 i betänkandet. Den här prioriteringen
              finns också bakom yrkandet i reservation nr 2.
            </seg>
            <seg n="39a4f1f2">
              Herr talman! Eftersom ramarna redan är fastställda av riksdagen
              finns inte längre anledning att fullfölja yrkandet i reservationen.
              Jag nöjer mig därför med att yrka bifall till förslaget i betänkandet
              under punkterna 1, 2 och 4.
            </seg>
          </u>
          <note type="speaker" n="c3fb3856">
            Anf. 4 KENNETH G FORSLUND (s):
          </note>
          <u who="kenneth_g_forslund_a4c621" xml:id="i-dfcd892422006202-0" n="c4cd888c" next="i-e0539c135aeb1373-0">
            <seg n="92534cb9">
              Herr talman! Vi debatterar i dag utgiftsområde 5. Bakom denna
              rubrik döljer sig en viktig del av Sveriges utrikespolitik; vårt
              internationella samarbete. Sveriges medlemskap och arbete i olika
              internationella organisationer är viktigt för svenskarna och för
              Sveriges identitet utomlands. Vi är en aktiv medlem i till exempel
              FN, OSSE och OECD. I utrikesutskottet har vi kunnat konstatera
              att regeringen i sitt betänkande gett en god redogörelse för verksamheten
              på det här området för det föregående året. Massförstörelsevapen
              är ett av de största hoten mot vår säkerhet. Efter ett svensk
              initiativ har EU nu en strategi mot spridning av massförstörelsevapen
              som bland annat resulterat i stödprogram på exportkontrollområdet
              och insatser för att stärka verifikationen av internationella
              konventioner.
            </seg>
            <seg n="7524c033">
              För några veckor sedan ingick jag i den delegation som Sverige
              sänder varje höst till FN:s generalförsamling. På plats i New
              York hade jag möjlighet att se FN-systemet i arbete och fördjupa
              mina kunskaper om det arbete som bedrivs där och inte minst också
              runtomkring detta. Sverige bedriver att bra arbete för att reformera
              FN, och just nu leds FN:s generalförsamling av den svenska diplomaten
              Jan Eliasson. Världen förändras, och det internationella samfundet
              måste moderniseras för att kunna klara av de nya utmaningar som
              den nya tiden ställer. Det verkade alla vara överens om i New
              York men vägen dit, för att nå målet, var enigheten inte lika
              stor kring, i alla fall inte ännu. Men arbetet fortgår, och jag
              tillhör dem som hoppas och tror att det ska lyckas. Jag vill också
              nämna att Sverige stött arbetet kring FN:s resolution 1325 om
              kvinnor, fred och säkerhet. Det är en viktig fråga där Sverige
              också har en aktiv hållning.
            </seg>
            <seg n="10d759b1">
              Herr talman! Det talas ofta om de borgerliga partiernas skilda
              syn på siffror och verklighet gällande biståndet, ett annat utgiftsområde
              som hör till utrikesutskottet. Där är det stora skillnader. Det
              är intressant att notera hur de också på utgiftsområde 5, i detta
              lilla tunna betänkande, har mycket spretande syn på hur verksamheten
              ska bedrivas. Moderaterna vill öka anslaget med 95 miljoner kronor
              jämfört med regeringen. Samtidigt vill Kristdemokraterna sänka
              samma anslag med nära 112 miljoner kronor. Centern vill putsa
              lite grann på det, med 7 miljoner kronor. Det är inte mycket till
              allians på det här området heller kan jag konstatera. Det tycks
              i allt väsentligt fortfarande handla om fyra partier och en hemsida.
            </seg>
          </u>
          <note n="65fb63a8">
            Herr talman! Med detta vill jag avslutningsvis yrka bifall till
            utrikesutskottets förslag i betänkande UU 1.
          </note>
          <note n="add44d5d">
            Anf. 5 SERMIN ÖZÜRKÜT (v):
          </note>
          <note n="b24f9465">
            Herr talman! Jag skulle först vilja säga att Vänsterpartiet i
            grunden instämmer i utrikesutskottets betänkande om internationell
            samverkan. I detta betänkande föreslår utrikesutskottet att riksdagen
            säger ja till regeringens budgetförslag under utgiftsområde 5.
            Utgiftsområde 5 omfattar politikområdet utrikes- och säkerhetspolitik
            som gäller Sveriges förhållande till andra stater och internationella
            organisationer.
          </note>
          <u who="kenneth_g_forslund_a4c621" xml:id="i-e0539c135aeb1373-0" n="c4cd888c" prev="i-dfcd892422006202-0">
            <seg n="3a0f7bb3">
              Målet för politikområdet är att säkerställa Sveriges intressen
              i förbindelserna med andra länder. För att nå målet föreslår regeringen
              till riksdagen att närmare 1 ½ miljard kronor anvisas för anslaget
              för år 2006. Den största delen av det nämnda beloppet är bidrag
              till internationella organisationer. Sverige bidrar med en obligatorisk
              avgift till FN:s budget enligt en fastställd bidragsskala. Anslaget
              finansierar vissa obligatoriska avgifter som Sverige är internationellt
              rättsligt bundet att betala för via sitt medlemskap i internationella
              organisationer, bland andra Förenta nationerna, FN, Europarådet,
              Organisationen för säkerhet och samarbete i Europa, OSSE, Nordiska
              ministerrådet samt Organisationen för ekonomiskt samarbete och
              utveckling, OECD.
            </seg>
            <seg n="d53bd5ab">
              Bland de internationella organisationerna har FN en övergripande
              roll. Utskottet betonar vikten av en svensk medverkan i strävan
              efter att reformera FN och ge världsorganisationen större effektivitet.
              Vi delar regeringens och utskottets bedömning att medlemskapet
              i FN är centralt och avgörande för ett Sverige som är aktivt på
              den internationella arenan. Vi delar bedömningen beroende på vetskapen
              om att grunden för den nya internationella arenan efter andra
              världskriget är FN-stadgan som trädde i kraft 1945.
            </seg>
            <seg n="48dfbeba">
              Enligt stadgan tillhör staternas territoriella suveränitet, med
              andra ord neutralitetsrätten, det klassiska området i internationell
              rätt. Den territoriella suveränitetens okränkbarhet har tillsammans
              med kodifieringen av de mänskliga rättigheterna inneburit en civilisering
              av de internationella relationerna. Trots detta faktum verkar
              den till synes viktigaste frågan för världens mäktiga militära
              makter vara hur man ska åstadkomma en förändring av FN-stadgan
              så att den i stället gräver i staters territoriella suveränitet.
            </seg>
            <seg n="312ddf48">
              Vi tycker att tillämpningen av FN-stadgan, bortom alla möjliga
              intressesfärer, öppnar vägen till fredliga politiska ställningstaganden,
              som i sin tur öppnar för lösningar i stället för låsningar.
            </seg>
            <seg n="0e634a4a">
              Vi hävdar att staters territoriella integritet tjänar de små
              nationella staternas och deras befolkningars intressen eftersom
              grundtanken i stadgan är mellanstatlighet, det vill säga att det
              inte finns någon under- och överordning.
            </seg>
            <seg n="c1ed78ac">
              Men världens stora militära makter accepterar inte mellanstatlighet
              och använder ekonomiska och militära medel för att skapa en underordning.
              Deras argument är välkända. De påstår att det internationella
              samfundet och internationell rätt, som täcker både folkrätt och
              mänskliga rättigheter, efter kalla krigets slut står inför nya
              globala utmaningar. Utmaningen handlar enligt dem om att sätta
              individers rättigheter och staters suveränitet i motsats till
              varandra. I själva verket försöker de luckra upp FN-stadgans grundläggande
              försvar för den nationella integriteten mot de mäktiga ländernas
              rätt att kränka de maktlösas territoriella suveränitet. På det
              viset underordnas försvagade eller icke fungerande statsbildningar
              och deras befolkningar.
            </seg>
            <seg n="c86d399d">
              I världen finns ett sådant gigantiskt problem, men också historiskt
              unika möjligheter att lösa detta. En återgång till FN-stadgan
              är en av de viktigaste möjligheterna eftersom det är nästintill
              omöjligt att förändra denna.
            </seg>
            <seg n="1b04120f">
              Att förändra FN-stadgan kräver två tredjedels majoritet. Vidare
              måste den ratificeras av två tredjedelar av medlemsstaterna inklusive
              de fem permanenta medlemmarna av säkerhetsrådet. Dessutom krävs
              att förändringen accepteras av det internationella statssamfundet
              som helhet.
            </seg>
            <seg n="5ee79f1f">
              Sammanfattningsvis ser vi det som positivt att utskottet anser
              att FN är både ett mål i sig och ett oundgängligt instrument för
              ett internationellt rättssamhälle. Därför förutsätter vi att regeringen
              överväger en återgång till FN-stadgan som bör prioriteras i mer
              långtgående åtaganden, annars finns det en stor risk för att FN
              går under på samma sätt som Nationernas förbund inför dåvarande
              Tysklands expansionsplaner och andra världskriget.
            </seg>
            <seg n="23ab3303">
              Det finns också en risk att FN-perspektivet endast blir vackra
              ord för världsfreden, medan huvudinriktningen i resten av politiken
              fortsätter som vanligt. Ett försvar för FN-stadgan som den högsta
              legitima instansen i internationell rätt behövs mer än någonsin
              just för ett internationellt rättssamhälle där Sverige kan ingå
              som en av de viktiga aktörerna.
            </seg>
            <seg n="b2a6ff39">
              Med detta yrkar jag bifall till förslaget i utrikesutskottets
              betänkande.
            </seg>
          </u>
          <note type="speaker" n="8dc8910a">
            Anf. 6 HOLGER GUSTAFSSON (kd) replik:
          </note>
          <u who="holger_gustafsson_cb5978" xml:id="i-47e345e039ea3b40-0" n="02f301b6" next="i-81a56a3e950e343d-0">
            <seg n="39a17134">
              Herr talman! Vi har från en representant för regeringspartiet
              fått höra att det är bra som det är, ungefär som man sade om organisationen
              när det gäller tsunamikatastrofen. Man tyckte att den också fungerade
              tills verkligheten hade hunnit ikapp.
            </seg>
            <seg n="d9f51f65">
              Nu har vi också lyssnat till en representant för ett av stödpartierna
              som också säger att budgeten i stort sett är bra som den är och
              att vi inte ska göra särskilt mycket. Däremot finns det lite tankar
              och funderingar om FN. Men från Vänsterpartiet säger man att budgeten
              är bra som den är. Ska vi inte förvänta oss någon kreativitet
              eller några krav på förändringar inom dessa organisationer utan
              bara skjuta till lite pengar som vanligt och sedan vara nöjda?
              Är det detta som Vänsterpartiet menar?
            </seg>
          </u>
          <note n="9d20ec3a">
            Anf. 7 SERMIN ÖZÜRKÜT (v) replik:
          </note>
          <u who="holger_gustafsson_cb5978" xml:id="i-81a56a3e950e343d-0" n="02f301b6" prev="i-47e345e039ea3b40-0">
            <seg n="40adf89e">
              Herr talman! Vad Vänsterpartiet menar är ganska tydligt, nämligen
              att FN behöver reformeras och effektiviseras. Och nästan alla
              är överens om detta. Men det räcker inte. Huvudinriktningen skulle
              vara att tolka FN-stadgan som den är utanför intressesfärer. Det
              är vad vi hävdar. Det är ganska tydligt.
            </seg>
            <seg n="9e7488a8">
              Beträffande stödet till regeringen: Ja visst, vi stöder regeringen.
              Vi stöder det socialdemokratiska partiet, det gör vi. Det är ingenting
              att orda om.
            </seg>
          </u>
          <note type="speaker" n="ed4db22d">
            Anf. 8 HOLGER GUSTAFSSON (kd) replik:
          </note>
          <u who="holger_gustafsson_cb5978" xml:id="i-47e345e039ea3b40-1" n="02f301b6" next="i-81a56a3e950e343d-1">
            <seg n="5c3930da">
              Herr talman! Kristdemokraterna har föreslagit en neddragning.
              Jag har också talat om vad syftet är. Det är inte att försvaga
              organisationen, utan det är att få till en förändring, en kreativitet
              och en tanke. Det skiljer oss inom oppositionen. Vi kan ha olika
              medel för detta.
            </seg>
            <seg n="0d3d7f90">
              Men det som vi nu ser är att ni tycker att det ser bra ut.
            </seg>
            <seg n="0595a9e9">
              Det är ofta så att man får gå den ekonomiska vägen om man ska
              få en förändring till stånd inom exempelvis FN och andra organisationer.
              Där man så att säga vill uppnå en förändring och en effektivisering
              måste man oftast gå vägen över ekonomin, vilket vi kristdemokrater
              gör. Och det finns andra tankar inom alliansen i fråga om detta.
              Men vi har det gemensamt att vi så att säga kreativt går på dessa
              organisationer för att få en förändring till stånd. Men ska jag
              uppfatta att Vänsterpartiet stöttar Socialdemokraterna när det
              gäller att allt är som det bör bara ur ekonomisk synvinkel och
              därmed också innehållsmässigt?
            </seg>
          </u>
          <note n="e040f783">
            Anf. 9 SERMIN ÖZÜRKÜT (v) replik:
          </note>
          <u who="holger_gustafsson_cb5978" xml:id="i-81a56a3e950e343d-1" n="02f301b6" prev="i-47e345e039ea3b40-1">
            <seg n="55dd4319">
              Herr talman! Att prata om effektivisering och kreativitet är
              en sak. Att komma till handling är en annan sak. Där tycker jag
              att Kristdemokraterna brister. Hur ska man effektivisera, och
              hur ska man förändra utvecklingen genom en neddragning? Det säger
              sig självt att det inte håller. Jag är mycket tveksam till den
              inställningen och har gjort klart att det är fråga om två skilda
              saker. De två inriktningarna kan ni inte skilja åt.
            </seg>
            <seg n="2b26e111">
              Självklart har vi en annan tolkning av verkligheten än Kristdemokraterna.
              Det är ju därför som vi är olika partier.
            </seg>
          </u>
          <note type="speaker" n="387ba413">
            Anf. 10 LOTTA HEDSTRÖM (mp):
          </note>
          <u who="lotta_hedstrom_852ee3" xml:id="i-d2dfd4622048d110-0" n="12c2964a">
            <seg n="15c8ef79">
              Herr talman! Miljöpartiet står också bakom betänkandet, men vi
              tycker att det är magert. Ingen är egentligen att anklaga för
              detta. Snarare är det så att många av de frågor som döljer sig
              under den egentliga expedieringen av utbetalningen har vi behandlat
              i andra sammanhang i utskottet. Men det hade varit roligt att
              ha ett tjockt, ett fylligt, betänkande om allt vi gör och vill
              i OSSE, allt vi gör och vill i Europarådet och en massa av de
              oerhört viktiga och stora organisationerna där Sverige faktiskt
              har en ganska bra profil och aktivt deltar.
            </seg>
            <seg n="b98b9afe">
              Vad Miljöpartiet lite grann skulle vilja hacka på är återkopplingen.
              Regeringen har ju i många organisationer mandat att gå ut i världen
              och föra landets talan, medan vi som den parlamentariskt både
              budgetmedgivande och i efterhand kontrollerande instansen ibland
              får leta efter information. Detta tycker jag och mitt parti är
              lite tråkigt en uppfattning som jag tror att det är fler som delar.
            </seg>
            <seg n="24fb6998">
              I den värld, i det läge, vi har i dag är just det multilaterala
              förhållningssättet så viktigt. Inget land, inte ens Nordkorea,
              kan överleva genom att liksom stänga draperierna, dra för, och
              låtsas som att världen inte fanns. Ju mer samarbete och ju mer
              aktivitet och öppenhet vi har gentemot omvärlden och organisationer
              i multilaterala sammanhang, desto större blir möjligheterna att
              skapa fred i världen. Därför är fredsanslagen och det som handlar
              om det inom det här utgiftsområdet det som vi är mest intresserade
              av.
            </seg>
            <seg n="b02213c3">
              Agne Hansson har nu lämnat kammaren, men jag kan berätta att
              Miljöpartiet har varit med i budgetförhandlingarna och sett till
              att just fredsorganisationerna, som Agne lyfte fram, får mera
              pengar. Det tycker vi är ett viktigt bidrag. Nu kan ju inte Agne
              svara, men vi undrar kanske varför just Centerpartiet vill dra
              ned på pengarna till nedrustning.
            </seg>
            <seg n="3c652f86">
              Vi tycker självklart också att det är bra att Sipri som ett av
              världens främsta fredsforskningsinstitut får mera pengar. Det
              kommer vi att fortsätta att bevaka om vi har ett fortsatt budgetsamarbete.
            </seg>
            <seg n="5269a683">
              Jag har en fråga till Moderaterna och skulle vara jätteglad ifall
              de begär replik på mitt anförande. Man studsar och tror att det
              inte bara är i socialpolitiken som Moderaterna har gjort rättning
              mittåt utan även i freds- och omvärldspolitiken därför att de
              har plussat på rejält vad gäller det som står under rubriken Freds-
              och säkerhetsskapande verksamhet. Oj, tänker man då. Men när man
              petar i detta märker man att det handlar om att Moderaterna vill
              öka insatserna för terroristbekämpning. Av vad vi sett hittills
              i dag har denna inte varit lyckosam. I stort sett har den i omvärlden
              varit fel inriktad och mer haft sin udd mot att urholka demokratiska
              fri- och rättigheter och skapa mer övervakning för vanliga civila
              människor.
            </seg>
            <seg n="307a5198">
              Jag skulle bli jätteglad om Moderaterna för mig och omvärlden
              berättade vad de vill göra med sina antiterroristpengar under
              rubriken Fredsskapande åtgärder.
            </seg>
            <seg n="99c38819">
              En slutkommentar är följande. I utskottet har vi fått en fantastiskt
              bra och klargörande utredning från Rut, riksdagens utredningsinstitut,
              rörande det multilaterala biståndet och multi-bi-biståndet. Egentligen
              hade det, tycker jag, platsat att behandla det även här. FN är
              ju en av de absolut största dels på det här utgiftsområdet som
              Sverige betalar till, dels på biståndsområdet. Här har vi verkligen
              en samfälld uppgift i att skapa större klarhet just för att kunna
              göra bättre uppföljningar. Det är jag säker på att vi alla återkommer
              till i den debatt som följer efter denna.
            </seg>
            <seg n="a87efc44">
              Jag hade alltså velat efterlysa att vi tog lite grann av den
              diskussionen i samband med detta där FN:s multilaterala bistånd
              alltså är hälften av allt multilateralt bistånd.
            </seg>
            <seg n="1630a9a1">
              FN är, som sagt där håller jag med om en stor del av det som
              nyss sagts från Vänsterpartiet det internationella organ som vi
              verkligen måste värna. Jag är så glad över att vi har den enigheten
              i Sveriges riksdag. Men FN som organ hotas från två håll. Det
              gäller då FN:s legitimitet också när det gäller att försvara fattiga,
              som är ansatt från krafter som kan räknas från både höger och
              vänster. Jag tycker att Sveriges hållning har varit bra. I och
              för sig har vi behandlat den saken i ett särskilt betänkande,
              men det hade varit värt en mässa även här.
            </seg>
            <seg n="6465088f">
              Med dessa ord, herr talman, låter jag mig nöja.
            </seg>
          </u>
          <note type="speaker" n="d5c15feb">
            Anf. 11 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-8758f77c4b132e42-1" n="a827fcf2">
            <seg n="ab132f92">
              Herr talman! Lotta Hedström undrar varför vi har anslagit mera
              pengar till kampen mot terrorismen, som hon uttrycker det. Det
              är väl lite underligt, tycker jag, att man inte inser, eller att
              man vill ifrågasätta, den verksamhet som vi måste ha i hela världen
              för att säkra världen så att säga. Den framväxande terrorismen
              är ju någonting som alla, även vi i Sverige, upplever som ett
              starkt hot. Vi har sett yttringar av det i USA, och vi ser det
              dagligen i Fjärran Östern. Vi ser det också i Sydostasien. Naturligtvis
              måste det till rätt kraftiga åtgärder för att hantera den här
              situationen därför att detta är någonting som berör alla i vardagen
              så att säga. Det här kan drabba också oss i Sverige i större omfattning
              än det gjort. Därför tycker jag att det är viktigt att ha en framförhållning
              här och att man inser att detta är viktigt liksom att man skapar
              resurser för att motverka detta.
            </seg>
            <seg n="2ddd0267">
              Sedan har vi en del andra fredsaktiviteter som vi vill stärka
              stödet för med de här pengarna. Det kan, som vi nämnt här, handla
              om att förstöra vapenlager, lager av lätta vapen, men också om
              att förstöra biologiska och kemiska vapen till exempel. Det finns
              en oändlig uppsjö av verksamheter för att säkerställa fred samt
              ordning och reda i världen.
            </seg>
          </u>
          <note type="speaker" n="9f304804">
            Anf. 12 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-1" n="12c2964a">
            <seg n="786cdd0d">
              Herr talman! Tack, Björn Hamilton! Naturligtvis ifrågasätter
              varken jag eller Miljöpartiet nödvändigheten av att bekämpa terrorism
              det gör ingen vettig människa, för det här är ett reellt hot.
            </seg>
            <seg n="7f27f193">
              Frågan är hur modellerna ser ut. Det är fråga om sättet. Finns
              det klokskap i åtgärderna? Det var det som jag ville låta Moderaterna
              få tillfälle att utgjuta sig om. Hur har ni alltså tänkt er detta
              i detalj? Gäller det i princip mer pengar till diplomati, till
              fredsarbete och nedrustning, till samverkan, till sociala projekt
              och till kloka analyser av världsläget? Gäller det ett ifrågasättande
              eller är det fråga om en möjlighet att ändra på maktobalansen
              i världen, till exempel på oljeimperiets fortsatta kontroll över
              vissa delar av världen där det skapas konflikter och grogrund
              för terrorism? Eller gäller det övervakning av vanliga människor
              eller att leta efter mer eller mindre verkliga al-Qaidasympatisörer
              i bergsgrottor? Det var detta som jag tänkte att du skulle få
              en chans att förklara för mig och oss.
            </seg>
          </u>
          <note type="speaker" n="43f2d55c">
            Anf. 13 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-8758f77c4b132e42-2" n="a827fcf2">
            <seg n="e45703e3">
              Herr talman! Det är naturligtvis inte möjligt att här göra en
              djupare analys av detta i den typ av debatt som vi nu har. Givetvis
              finns det en uppsjö av åtgärder att hantera terrorismen med. Det
              finns det exempel på. Det finns dåliga åtgärder, och det finns
              bra åtgärder. Jag håller med Lotta Hedström när hon säger att
              det finns saker som har misslyckats i kampen mot terrorismen.
              Men det finns också saker som är nödvändiga och som måste genomföras
              med kraft.
            </seg>
            <seg n="95259a0e">
              Förenta nationerna har naturligtvis en betydande roll i den här
              kampen. Det har självfallet också stormakterna i världen. Men
              det gäller att vi i Sverige har möjlighet att delta i de här verksamheterna.
              Framför allt gäller det här att vi känner ett ansvar för att säkerställa
              både fred och säkerhet i vår värld.
            </seg>
          </u>
          <note type="speaker" n="ca99fd2b">
            Anf. 14 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-2" n="12c2964a">
            <seg n="1f85ad76">
              Herr talman! Det viktiga är just vad man lägger pengarna i för
              sammanhang. Det handlar om fredsskapande åtgärder. Jag är glad
              om ni återkommer i artikelform eller på annat sätt med att vara
              specifika på detta, för det är viktigt. Allmän terrorismbekämpning
              har snarast blivit ett signalord för åtgärder som inte gynnar
              terrorismbekämpning. Det var det jag ville att vi skulle försöka
              klargöra här.
            </seg>
          </u>
          <note type="speaker" n="eb2670ec">
            Anf. 15 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-9829b37aec09f2a0-0" n="b57deaab">
            <seg n="02583d06">
              Herr talman! Då Folkpartiet inte har någon motion, reservation
              eller något särskilt yttrande när det gäller utgiftsområde 5 Internationell
              samverkan som skiljer oss från majoriteten ska jag inte uppehålla
              mig speciellt länge i talarstolen. Vi har inte heller haft det
              under de senaste åren. Vi är faktiskt rätt nöjda med upplägget.
              Jag tycker att det är väldigt positivt att vi har en så pass stor
              enighet i den här kammaren om att just stärka Förenta nationerna,
              som är den organisation som trots sina brister ändå är den enda
              auktoritet som kan tala för mänskligheten. Vi bör komma ihåg att
              FN, såväl som EU eller Nordiska rådet, aldrig blir mera än vad
              dess medlemsstater gör organisationen till. Därför är det viktigt
              att alla goda krafter som vill demokratisera FN och se till att
              organisationen kommer på fötter igen jobbar med det.
            </seg>
            <seg n="9909940c">
              Jag vill också instämma med Lotta Hedström om att vi faktiskt
              borde ha fått en större redogörelse för vilka organisationer som
              ingår, på samma sätt som när det gäller det multilaterala FN-biståndet.
            </seg>
            <seg n="19a7df67">
              Jag tänkte ta upp några konkreta punkter som jag tycker är viktiga
              att diskutera. Man kan säga att all politik i verkligheten bygger
              på tre olika utgångspunkter. Det handlar om principer, prioriteringar
              och pengar. Det handlar om det principiellt viktiga i att låta
              principer som är viktiga för vårt land alltifrån respekten för
              mänskliga fri- och rättigheter till jämställdhet, miljö, demokrati,
              marknadsekonomi vara vägledande och att man sedan vågar prioritera
              de här principerna och vågar prioritera klokt och använda medborgarnas
              skatteslantar på ett bra sätt när det handlar om att marknadsföra
              Sverige internationellt.
            </seg>
            <seg n="31ab7962">
              Även om vi i Folkpartiet inte är beredda att stödja de reservationer
              som finns tycker jag att de framkallar tre intressanta aspekter.
              Den första handlar om effektivisering. Vi måste fortsätta diskussionen
              om hur Sverige ska nyttja skattepengarna maximalt på den här fronten.
              Det kan handla om att öka samarbetet, som tagits upp i reservationerna,
              mellan olika myndigheter, kanske på sikt slå samman institutioner
              och se till att man kan få ut maximalt för varje skattekrona.
            </seg>
            <seg n="03f8f566">
              Den andra aspekten handlar om kontrollen av pengar. Jag tycker
              faktiskt att granskningen kan bli ännu tydligare på vad pengarna
              faktiskt går till. Det är ganska knapphändiga uppgifter vi får
              i betänkandet om exakt vilka organisationer som får pengar och
              hur mycket och vad det är som ligger bakom att just de har fått
              pengarna, vilka principer som är viktiga för att man ska stödja
              just dessa.
            </seg>
            <seg n="a5a67111">
              Den tredje och avslutande aspekten är fältperspektivet. Syftet
              med det som tas upp i betänkandet om internationell samverkan
              är att säkerställa Sveriges intressen i förbindelserna med andra
              länder. Jag tycker att man måste ha ett tydligare fältperspektiv.
              Det är viktigt med informationssatsningar och projekt om Sverige
              på hemmaplan dessa i all ära men det är ute i världen vi måste
              synas. Det tycker jag är ett genomgripande problem för både Svenska
              institutet och flera andra organisationer. De borde få ut verksamheten
              mycket mera på fältet. Att säkerställa Sveriges relationer i Sverige
              kanske inte direkt var huvudpoängen.
            </seg>
          </u>
          <note n="a8341a17">
            Överläggningen var härmed avslutad.
          </note>
          <note n="841ca4bb">
            8 § Internationellt bistånd
          </note>
          <note n="9419af10">
            Föredrogs
          </note>
          <note type="speaker" n="0f4395b6">
            Anf. 16 EWA BJÖRLING (m):
          </note>
          <u who="ewa_bjorling_d08852" xml:id="i-ce4ab988cc264b53-0" n="6bd98207">
            <seg n="415cac4a">
              Herr talman! För fem år sedan enades världens ledare på FN:s
              millennietoppmöte om åtta mätbara mål för att minska fattigdomen
              i världen. De här målen ska vara uppnådda senast år 2015, och
              det är ett ansvar för alla länder som har skrivit under millenniedeklarationen.
              Den har också fått uppslutning från i stort sett alla av världens
              regeringar. Men enligt en ny rapport från WHO går utvecklingen
              i vissa regioner tyvärr åt rakt motsatt håll. Därför är det viktigt
              att vända trenden gällande både bättre hälsa i utvecklingsländerna
              och ökade biståndsresurser i den rika världen för att målen ska
              kunna uppnås i verkligheten. Även om fattigdomen har minskat lever
              fortfarande mer än en miljard människor på mindre än 200 kr i
              månaden.
            </seg>
            <seg n="34ea8e24">
              Moderat biståndspolitik innehåller åtaganden om fred, säkerhet
              och avrustning, utveckling och fattigdomsbekämpning, miljöhänsyn,
              mänskliga rättigheter, demokrati, god samhällsstyrning och skydd
              för särskilt utsatta samt om att speciellt behandla Afrikas behov.
            </seg>
            <seg n="5e7e1c5b">
              Herr talman! Alla barn ska gå i grundskola år 2015. Det är ett
              av delmålen. Fler barn än någonsin börjar i dag också grundskolan,
              men det är fortfarande 115 miljoner barn som står utanför. Av
              dessa 115 miljoner är ungefär 69 miljoner flickor. Två tredjedelar
              av de 876 miljoner vuxna analfabeterna är kvinnor. Och kvinnor
              är en drivkraft för utveckling. När jämställdheten ökar används
              en större del av en befolknings kapacitet för att möjliggöra ökad
              tillväxt.
            </seg>
            <seg n="48bb507b">
              Herr talman! I dag lever över 40 miljoner människor med hiv eller
              aids. Den här sjukdomen tillsammans med tbc och malaria är i dag
              det största hindret för utveckling i många länder. Ytterligare
              fem miljoner människor smittas varje år. Bara under förra året
              beräknades mer än tre miljoner människor ha dött. Det här är den
              främsta orsaken till tillbakagång i mänsklig utveckling som ovanligt
              många länder upplevde under 1990-talet, framför allt i Afrika
              söder om Sahara.
            </seg>
            <seg n="34d23f45">
              I dag har många länder lyckats höja medvetenheten om problemen
              genom att föra en bestämd och genomgripande politik och också
              lyckats få ned talen när det gäller hiv. Några har lyckats vända
              en växande epidemi till en tydlig nedgång. Uganda har tidigt prioriterat
              kampen mot hiv i sin nationella politik. Där kan man se att de
              har lyckats att få ned talen för nysmittade till runt 4 %, till
              skillnad från nästan 20 % på 1990-talet.
            </seg>
            <seg n="c65d59e5">
              Herr talman! Alla länder ska arbeta efter principen om hållbar
              utveckling tillsammans med att slöseriet med naturresurserna ska
              minskas. Dels handlar det om att halvera andelen människor utan
              tillgång till rent vatten före år 2015. Dels handlar det om att
              minst 100 miljoner människor som lever i slumområden signifikant
              ska ha förbättrat sina livsvillkor före 2020. Tillgång till rent
              dricksvatten och fungerande avlopp är en oerhört viktig fråga.
              Förorenat och smutsigt vatten ger diarré som är farlig, i synnerhet
              för små barn. Många barn dör i onödan just på grund av smutsigt
              vatten.
            </seg>
            <seg n="6d3de0c0">
              I dag saknar en av fem människor i de fattiga länderna rent vatten,
              och många fler saknar fungerande avlopp. Tillgång till avloppssanitet
              är en annan ofta livsviktig miljöfråga. Bristande avlopp leder
              till att sjukdomar sprids, och så påverkar det de övriga målen
              om barnadödlighet och mödradödlighet. Under 90-talet fick en miljard
              människor i utvecklingsländerna tillgång till så kallad förbättrad
              sanitet, men ytterligare två miljarder saknar det fortfarande.
            </seg>
            <seg n="09205341">
              Herr talman! I dag finns över 40 år av svensk erfarenhet av offentligt
              bistånd. Det finns goda exempel på positiva framsteg som understöds
              av offentligt bistånd. Det är kunskap som aldrig skulle ha kunnat
              överföras och verksamheter som aldrig skulle ha kunnat startas
              utan det. Det är viktigt att säga. Samtidigt finns det nedslående
              exempel på länder som fått omfattande bistånd under många år men
              som inte lyckats få till stånd en utveckling. De tillhör fortfarande
              jordens fattigaste länder med stagnation, ökad fattigdom, sjukdomar
              och svält. I vissa fall har utvecklingen till och med gått bakåt.
            </seg>
            <seg n="b34f44d5">
              Gjorda studier av biståndets roll visar att bara i 8 av 34 länder
              i Afrika har det haft en positiv effekt för investeringar. Biståndet
              har också visat sig spela en negativ roll i 12 länder, vilka erhållit
              större bistånd och haft mindre investeringar. Att då från Sveriges
              sida fortsätta med biståndsprogram som pågått länge och som hittills
              i många fall gett ett mycket magert resultat kan inte vara en
              rimlig politik. Vi upplever att det finns en ovillighet bland
              många att erkänna de brister som finns och de misstag som görs
              och dra lärdomar och erfarenheter av dem.
            </seg>
            <seg n="5583c429">
              Det bistånd som går till regimer som gör sitt folk fattigare
              hamnar i bakgrunden utan att vi för någon kritisk diskussion om
              hur vi kan förändra och förbättra biståndet. För att i stället
              kunna bidra på mest effektiva sätt är det viktigt att identifiera
              de sköra demokratier som finns i många utvecklingsländer och stötta
              dem till en egen utveckling med stort inslag av transparens och
              utvärdering detta för att hela tiden kunna förbättra och effektivisera.
            </seg>
            <seg n="13ae7592">
              Jag vill också ta upp att utrikesutskottet har gjort en uppföljning
              av det multilaterala biståndet. Den visar med plågsam tydlighet
              att det saknas en strategi för det bistånd som går via multilaterala
              kanaler, och jag tänker då på FN. Därför anser vi att en policy
              måste fastställas snarast avseende detta. Det behövs en tydlig
              gränsdragning mellan UD och Sida angående vem som ansvarar för
              vad. Dessutom bör Sverige aktivt verka för en bättre uppföljning
              och utvärdering av FN-biståndet. Vi från den borgerliga alliansen
              har också en gemensam reservation om detta.
            </seg>
            <seg n="2136a8d9">
              Herr talman! Fredsbevarande insatser är mycket viktiga för att
              skapa säkerhet i fattiga och konfliktdrabbade länder. Säkerhet
              är grundläggande för demokratisk utveckling och ekonomisk tillväxt
              som vi vet ger välstånd. Bland OECD-länderna i dag finns det en
              stor insikt om behovet av en bredare ansats för långsiktig hållbar
              utveckling tillsammans med fattigdomsbekämpning där även säkerhetsrelaterade
              och militära kriterier och insatser är inkluderade.
            </seg>
            <seg n="731fb984">
              Flera säkerhetssektorreformer har beslutats kunna definieras
              som utvecklingsbistånd. Det här gäller stärkande av civil och
              demokratisk styrning av säkerhetssektorn, reformer inom säkerhetssystemen
              för att utveckla demokratiska styrsystem och civil kontroll, civilt
              fredsbyggande och konfliktförebyggande, civil konfliktlösning,
              budgettekniskt stöd för demokratisk styrning och kontroll av försvarsbudgeten,
              stöd till verksamhet som förebygger att barnsoldater rekryteras
              samt kontroll och förhindrande av lätta vapen.
            </seg>
            <seg n="c8cb9d1b">
              Vi välkomnar den här utvecklingen och menar att det är nödvändigt
              med en tydligare koppling mellan demokrati, säkerhet och ekonomisk
              tillväxt för att med kraft bekämpa fattigdomen i världen. För
              svensk del innebär det till exempel att tydligare och mer öppet
              stödja reforminriktade krafter i utvecklingsländer. Det gäller
              inte minst i stora delar av arabvärlden där vi nu i flera länder
              kan se början till reformer för demokrati.
            </seg>
            <seg n="49374259">
              Sverige har tillsammans med andra länder bidragit till flera
              internationella insatser i olika konflikter, men dessa behöver
              utökas med kraftfulla ansträngningar när det gäller konflikthantering
              och medlingsuppdrag. Sverige behöver också göra insatser som motverkar
              internationell terrorism i diktaturer och svaga demokratiska länder.
            </seg>
            <seg n="7ba3f511">
              Här tänkte jag kommentera Lotta Hedströms fråga om terrorism.
              Det handlar om att bekämpa terrorism på flera olika sätt, om att
              skydda våra medborgare och också om en mycket djupare och svårare
              fråga, nämligen att bekämpa roten till terrorism. Där är jag övertygad
              om att biståndet kan göra gott.
            </seg>
            <seg n="e816ff4d">
              Många gånger handlar det om människor som är förtryckta och frustrerade.
              De lever i diktaturer, har ingen yttrandefrihet och ingen rätt
              att uttrycka sin åsikt. Det är många unga som växer upp på det
              sättet. Kan vi då genom vårt bistånd bidra till att öka demokratin,
              till att öka dialogen mellan imamer, rabbiner och biskopar och
              till att folk kan leva sida vid sida oavsett religion tror jag
              att vi har tagit ett stort steg framåt när det gäller att bekämpa
              terrorism.
            </seg>
            <seg n="4d207177">
              Herr talman! Då kommer jag in på nästa ämne. Det är hög tid att
              global utvecklingspolitik tydligare syftar på respekt för mänskliga
              rättigheter och på att demokrati introduceras i arabvärlden, i
              Iran, i Kina, i Kuba och i Zimbabwe. EU måste föra en tydlig dialog
              och ställa stora krav på respekt för mänskliga rättigheter och
              demokrati också i samband med upprättande av frihandelsavtal såsom
              Barcelonaprocessen, men även allmänt i utvecklingssamarbetet.
            </seg>
            <seg n="36d979a1">
              I världens 22 arabländer i dag med 300 miljoner invånare ligger
              demokrati och ekonomisk frihet fortfarande väldigt långt efter.
              Här har Human Development Report påpekat tre stora underskott:
              för lite frihet, för lite jämställdhet och för lite kunskap. Det
              här tillsammans med ett i många fall svagt rättsväsende och avsaknad
              av mänskliga rättigheter gör att det är en lång väg till demokrati.
              Det är också en stor grogrund för terrorism.
            </seg>
            <seg n="66cf4563">
              Just bristen på jämställdhet är ett av de största hindren för
              utveckling och tillväxt i många fattiga länder. Så länge som man
              diskriminerar kvinnor avseende grundläggande rättigheter såsom
              utbildning, arbete, äganderätt och rösträtt har detta en direkt
              negativ påverkan på hela samhället. I utvecklingsländerna är det
              ofta skrämmande få kvinnor i de olika parlamenten och ännu färre
              kvinnor på ministerposter. Mer rättigheter, utbildning och större
              inflytande medför ett bättre liv för kvinnor, men det behövs också
              högre inkomst per capita, mindre korruption och minskad spridning
              av allvarliga sjukdomar.
            </seg>
            <seg n="a0f7ee5d">
              Herr talman! Många utvecklingsländer har stora skulder till omvärlden
              med höga räntor. De olika länderna betalar flera gånger mera än
              vad man kan satsa på till exempel hälsa eller utbildning. Nu har
              nyligen G 8-gruppen beslutat att 18 fattiga länder ska få en total
              avskrivning av sina skulder hos Världsbanken och IMF. Detta är
              någonting som vi från moderat håll naturligtvis välkomnar. Det
              är någonting som vi talat om länge här i Sverige och här i kammaren.
            </seg>
            <seg n="b5f6fb2f">
              Det är också viktigt med frihandel för utvecklingsländerna, ja,
              det är dubbelt viktigt. Frihandeln ger tillträde till EU:s och
              andra länders marknader, och det möjliggör också handel och ekonomiskt
              samarbete mellan u-länder. Handeln är av dominerande betydelse
              eftersom den medför exportinkomster samtidigt som utlandsinvesteringar
              spelar en stor roll för kunskapsöverföring. Därför är det viktigt
              att EU och övriga i-länder undanröjer sina handelshinder mot omvärlden
              och att Sverige inom EU driver frågan om avveckling av tullar
              och handelshinder i WTO.
            </seg>
            <seg n="40088233">
              Herr talman! Slutligen menar vi moderater att det är nödvändigt
              med en tydligare koppling mellan demokrati, säkerhet och ekonomisk
              tillväxt för att man med full kraft ska kunna bekämpa fattigdomen
              i världen.
            </seg>
          </u>
          <note n="2f8710fb">
            Jag vill avsluta med att yrka bifall till reservation nr 1.
          </note>
          <note type="speaker" n="05477a29">
            Anf. 17 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-9829b37aec09f2a0-1" n="b57deaab">
            <seg n="01efa727">
              Herr talman! Jag vill inleda med att yrka bifall till Folkpartiet
              liberalernas övergripande reservation nr 2 till betänkande UU2
              Utgiftsområde 7 Internationellt bistånd . Den syftar till att
              sätta demokrati som överordnat mål för svensk global utvecklingspolitik,
              fasa ut bistånd till grova diktaturländer och i stället stärka
              oppositionen i dessa länder.
            </seg>
            <seg n="b1734292">
              Jag vill också yrka bifall till den borgerliga flerpartireservationen,
              reservation nr 4, som går ut på att minska antalet biståndsländer
              och koncentrera insatserna.
            </seg>
            <seg n="25e390b1">
              Det är mycket glädjande att så pass många riksdagsledamöter engagerar
              sig i frågorna om global solidaritet och mänsklig utveckling.
              Vi har fått in hela 186 motionsyrkanden denna gång, och jag hoppas
              innerligt att globalt livsavgörande frågor som att utrota världsfattigdomen,
              undanröja diktaturer och säkerställa respekt för mänskliga rättigheter
              debatteras rejält inför valet nästa höst, 2006.
            </seg>
            <seg n="4d3ef4d2">
              Här har vi alla ett ansvar. Men vi vet att global solidaritet
              sällan blir en röstrasslarfråga trots att den berör så många medborgare,
              vilket vi kan se genom det fantastiskt engagemang och den kämparglöd
              som många har i enskilda organisationer, i kyrkorna och i partierna.
              Jag själv och många andra ledamöter inledde nog vårt politiska
              engagemang genom att samla in pengar till världens utsatta och
              svältande. För min del skedde det i Liberala ungdomsförbundets
              mångåriga kampanj Jul här svält där.
            </seg>
            <seg n="eb4ce7b2">
              När vi nu i december, om en dryg månad, ska summera året 2005
              kommer det att visa det som alla internationalister har betonat
              genom historien.
            </seg>
            <seg n="48e26d77">
              När flera hundra tusen liv släcktes brutalt på annandagen förra
              året med över 280 000 rapporterade döda och över fem miljoner
              människor som förlorade sina hem kände många av oss: Det kunde
              ha varit jag. När vi såg förödelsen efter stormarna och orkanerna
              i USA led vi dem som hade förlorat allt. När jordbävningen åter
              drabbade Pakistan förstod vi hur allt hänger samman.
            </seg>
            <seg n="5a4d3a36">
              Globaliseringen är obestridlig. Problemet i världen är inte globaliseringen.
              Den behöver vi mera av, men solidariteten måste en gång för alla
              globaliseras. Det mänskliga ansvaret innebär att det är vår skyldighet
              och moraliska plikt som fötts i den vita privilegierade västvärlden
              att dela med oss av ett överflöd och bekämpa orättvisor. Vi är
              gränslöst beroende av varandra. Självfallet blir därför våra svenska
              biståndsnivåer väldigt viktiga. Enprocentsmålet fyller en viktig
              funktion.
            </seg>
            <seg n="59de4140">
              Det ter sig helt orimligt för mig att prata om rättvisa och solidaritet
              om man samtidigt är beredd att vända ryggen till jordens fattiga
              och acceptera att svält och armod ödelägger levnadsförhållanden
              och dödar medmänniskor.
            </seg>
            <seg n="bad51b01">
              Alla svenska riksdagspartier hävdar i dag att människovärdet
              är universellt och att det är viktigare än penningvärdet. Men
              sådana deklarationer fordrar faktiskt konkret ansvar.
            </seg>
            <seg n="63e6d812">
              Det påstås av och till i debatten att bistånd kommer snett, att
              det motverkar sitt syfte eller att det är svårt att använda hela
              anslaget på ett helt effektivt sätt. Det kan stämma, men det är
              samtidigt närmast ett cyniskt resonemang. Vår egen svenska utvecklingshistoria
              uppvisar åtskilliga missgrepp och felsatsningar. Jag tror inte
              att vare sig friår, medborgarlöner eller sex timmars arbetsdag
              kommer att gå till historien som lyckade svenska projekt. Men
              dessa misslyckade projekt har aldrig använts som argument för
              att sätta stopp eller hejda framtida insatser för svensk utveckling.
            </seg>
            <seg n="32cdbb69">
              Om biståndsanslagen till fattiga länder inte brukas är detta
              snarare ett tecken på givarlandets oförmåga än ett uttryck för
              bristande behov. Att socialdemokratisk biståndspolitik stundom
              varit missriktad genom historien är inget argument för att sänka
              biståndet utan ett argument för att stödet måste reformeras med
              starkare fokus på demokrati.
            </seg>
            <seg n="14750fb6">
              Rätt använt är bistånd ett smörjmedel för demokratisk utveckling,
              ekonomisk utveckling och respekt för rättsstatens institutioner.
            </seg>
            <seg n="d0cdd570">
              Vi här inne behöver inte misströsta. Världen blir bättre att
              leva i för varje dag som går. För knappt 25 år sedan levde 40
              % av världsbefolkningen i absolut fattigdom. I dag är den siffran
              20 %. Medellivslängden i u-länderna har ökat från 46 år på 1960-talet
              till 65 år i slutet på 1990-talet, detta tack vare frihandel,
              globalisering och en mer demokratisk värld. 120 stater i världen
              i dag betraktas som fulla demokratier.
            </seg>
            <seg n="932ca6f0">
              Om FN:s millenniemål att halvera fattigdomen fram till 2015 ska
              nås krävs det ett absolut större, högre och bättre bistånd. Enligt
              Kofi Annan, Förenta nationernas generalsekreterare, fordras det
              att rika länder fördubblar sitt bistånd från 50 till 100 miljarder
              dollar om året.
            </seg>
            <seg n="e7e7b93d">
              Redan 1968 beslöt Sveriges riksdag att biståndet ska ligga på
              1 % av bnp, sedermera bni, oavsett om det är hög- eller lågkonjunktur.
              För oss i Folkpartiet är det väldigt viktigt att enprocentsmålet
              ligger fast. Biståndet kan aldrig vara en budgetregulator som
              man tar fram och höjer eller sänker beroende på hur ekonomin är.
              Det handlar om en moraliskt förpliktande skyldighet och ett moraliskt
              grundat ställningstagande.
            </seg>
            <seg n="d4ae547b">
              Biståndsnivån är också viktig. Frihandel som metod räcker inte
              i nuläget vare sig för att bygga upp i Irak efter kriget, för
              att ge bromsmedicin åt hivsjuka i södra Afrika eller för att hjälpa
              till med återuppbyggnaden efter tsunamin.
            </seg>
            <seg n="8b5b82d5">
              Den största dödsorsaken i dag i fattiga länder är infektionssjukdomar.
              Men samtidigt som det finns vacciner och kunskap för att bota
              eller förhindra de flesta sjukdomar i världen i dag fattas västvärldens
              politiska vilja, och därmed också pengar.
            </seg>
            <seg n="29193e83">
              Demokrati går inte att äta, men det är en förutsättning för ett
              mänskligt samhälle med frihet och marknadsekonomi. För liberaler
              finns det ingen motsättning mellan att förespråka en vettig biståndspolitik
              och mer frihandel. Kom ihåg Benjamin Franklins kloka ord! Han
              sade att ingen nation någonsin har blivit fattig på handel. Tillsammans
              med mänskliga rättigheter är den kuggen i den internationella
              politiken.
            </seg>
            <seg n="c3a83c26">
              Därför måste vi också uppvärdera demokratimålet. FN:s utvecklingsprogram,
              UNDP, har bekräftat att demokrati är det bästa medlet, inte bara
              för att bekämpa fattigdom, förtryck och ofrihet utan också för
              att bekämpa terrorism. Ewa Björling tog tidigare upp hur vi faktiskt
              måste rikta ögonen mot arabvärlden, som många av världens terrorister
              kommer ifrån, för att stödja oppositionella och frihetskämpar
              och framför allt för att stödja kvinnorna i dessa länder. Utan
              starka kvinnor där kommer vi aldrig att se ett demokratiskt Mellanöstern.
            </seg>
            <seg n="d4af91e3">
              Men i dagens svenska bistånd drunknar lätt principerna om just
              demokratisk styrning. Det största ansvaret ligger förstås på de
              fattiga länderna själva, men Sverige skulle faktiskt kunna ställa
              mycket högre krav på reformer för att lyfta fram mänskliga rättigheter
              och demokrati i mottagarländerna.
            </seg>
            <seg n="e8836ad8">
              Det är det som vi i Folkpartiet tar fram i vår övergripande reservation
              2. Bistånd som bedrivs i diktaturstater ska kanaliseras via enskilda
              organisationer. Man måste kunna kontrollera att stödet inte tillfaller
              totalitära regimer. Därför tycker vi att man ska fasa ut biståndet
              till länder som i dag är odemokratiska och inte heller uppvisar
              någon trovärdig vilja att genomföra några politiska reformer.
              Vi tycker också att Sverige öppet och konkret måste kunna stödja
              kampen för demokrati och ha en hel strategi för att utveckla demokratirörelser
              för människorna på plats. Det finns många exempel på hur man kan
              genomföra stora program för det. Ett exempel är Vitryssland. Ett
              annat exempel är att vi kan stödja oppositionen i Zimbabwe, på
              Kuba och i många afrikanska stater.
            </seg>
            <seg n="534010fc">
              För oss liberaler är det viktigt att enskilda organisationer
              och enskilda människor ska vara basen för biståndsviljan och inte
              staten. Utredningar som har gjorts har visat att internationellt
              solidaritetsarbete genom enskilda organisationer ofta är det mest
              effektiva för att det vilar på stor långsiktig erfarenhet. Den
              solida biståndsvilja som finns hos de människor som jobbar i de
              här organisationerna måste man ta till vara bättre och stödja
              mer.
            </seg>
            <seg n="0e067c7b">
              Vi tycker också att det är sorgligt att vi i Sverige inte bättre
              tar till vara kompetensen hos exilgrupper, invandrare som kommer
              från utvecklingsländer och har god kunskap om sina hemländer,
              och involverar dem i bistånds- och demokratiarbetet.
            </seg>
            <seg n="73a8d1db">
              Vi tycker att om en biståndsmottagare bryter mot principen om
              demokrati ska man inleda ett slags samrådsförfarande mellan parterna.
              Om det inte har skett någon förändring efter 60 dagar kan man
              ta till olika åtgärder, det vill säga frysa biståndet, och om
              situationen inte har förändrats ska samrådet fortsätta. I sista
              hand ska man häva avtalet, det vill säga slopa biståndet helt.
              Här kan man snegla på den europeiska unionens bistånd. Där har
              man haft liknande system där man faktiskt ställer krav på att
              fasa ut biståndet. Det har dock inte varit så framgångsrikt.
            </seg>
            <seg n="d597bc00">
              Erfarenheterna från stödet till demokratiseringen i Sydafrika,
              kunskaperna om internationellt stöd till demokratiarbetet i Central-
              och Östeuropa i samband med Berlinmurens fall eller demokratibiståndet
              till revolutionerna i Serbien, Georgien, Ukraina med flera borde
              samlas ihop. Det borde bli ett slags grund för en ny politik för
              demokratisering i totalitära stater.
            </seg>
            <seg n="d461ef80">
              Men nu handlar det framför allt om att vi måste våga börja rensa
              bland nutidens biståndsländer. Vi ska använda det engelska uttrycket
              name and shame och hänga ut dem som tar miljarder av svenska skattebetalares
              pengar men inte gör ett jota för att förändra kvinnors livsvillkor,
              avskaffa dödsstraff eller genomföra fria, säkra och rättvisa val.
              Då förtjänar man inte pengar från biståndsnationen Sverige.
            </seg>
            <seg n="313949c7">
              Det är ganska bedrövande när man läser rapporter från demokratiorganisationen
              Freedom House som är en oberoende granskare av tillståndet för
              demokratin i världen. Det är bedrövande när man tittar på utvecklingen
              i många av de länder som får mest biståndspengar av Sverige. Det
              går inte i rätt riktning. Många länder kanske som bäst stampar
              på samma ställe. Övergreppen ökar inte, men det är inte så att
              friheten ökar heller.
            </seg>
            <seg n="21988200">
              Det finns många länder som vi skulle kunna sätta i kategorin
              onödiga biståndsländer för svensk del. Varför ska Sverige ge bistånd,
              dock inte många miljoner, till diktaturen Kina? Det tycker jag
              är totalt onödigt i dag. Kina står för en väldigt stor del av
              den nya tillväxten i världen i dag. Det biståndet borde man fasa
              ut direkt. Visst finns det fortfarande stort armod i Kina och
              svält i vissa delar, men det handlar om brist på kinesisk fördelningspolitik
              inom landet och inte om att Kina som nation inte skulle ha tillräckligt
              mycket pengar.
            </seg>
            <seg n="e2616df5">
              Det handlar om att stoppa biståndet, frysa det till länder där
              det just nu pågår oerhörda brott mot människorna. Ett exempel
              är Etiopen, som genomförde val i juni detta år men där man fortfarande
              skjuter oppositionella. Människor sitter fortfarande i fängelse
              där, och de politiska frihetskämparna har knappast någon chans
              att uttrycka sina åsikter fritt i samhället.
            </seg>
            <seg n="466ad278">
              Ett annat exempel är Uganda, som är ett av Sveriges största biståndsländer.
              Det är ett land som länge har varit omhuldat av västerländska
              biståndsgivare trots stora brister vad gäller demokrati och mänskliga
              rättigheter. Ugandas president Yoweri Museveni, som suttit vid
              makten i 20 år, kan liknas vid en diktator. Den senaste tidens
              eskalerande hot är djupt oroväckande. Jag tror att vi ser en ny
              Robert Mugabe i Museveni. Vi kommer bittert att ångra att vi inte
              stoppade biståndet till det landet. I november sköts en demonstrant
              till döds i huvudstaden. Oppositionsledaren Kizza Besigye åtalades
              för landsförräderi och arresterades. Vi ser problem på front efter
              front. Flera biståndsgivare har redan fryst biståndsutbetalningarna
              för att protestera mot diktaturfasonerna. Sverige har varit tyst.
            </seg>
            <seg n="a5c0dc5f">
              Dessutom har vi stora odemokratiska biståndsländer som Vietnam
              och Laos där den kommunistiska enpartidiktaturen fortfarande är
              kompakt utan förbättringar.
            </seg>
            <seg n="acba5db1">
              För att biståndsinsatserna ska vara långsiktiga och bidra till
              framgång i form av minskad fattigdom måste vi också se till att
              vi koncentrerar oss till ett mindre antal länder och fokuserar
              på bättre måluppfyllelse. I dag verkar svenskt bistånd i 120 olika
              nationer. Det är på tok för många. Visst handlar det om att Sverige
              säkerligen kommer att bidra humanitärt på olika sätt i många länder,
              kanske över 100 länder, i små korta projekt. Men när det gäller
              bilateralt bistånd nation till nation kan det inte vara så att
              vi ska vara i så många länder. Där måste vi krympa antalet och
              koncentrera oss på demokratiska länder som visar god utveckling.
            </seg>
            <seg n="92f81cb8">
              När OECD granskade den svenska utvecklingspolitiken slog man
              fast att vi också måste koncentrera biståndet till färre länder
              och sektorer, och det är detta som vi tar upp i den borgerliga
              flerpartireservationen.
            </seg>
          </u>
          <note type="speaker" n="54652d97">
            Anf. 18 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-24886c7e8deca2aa-1" n="02f301b6">
            <seg n="2161a684">
              Herr talman! Jag vill börja med att yrka bifall till Kristdemokraternas
              reservation nr 3. Vi står naturligtvis också bakom övriga reservationer
              där vi deltar.
            </seg>
            <seg n="dbc2a8d9">
              Herr talman! Alla människor har samma unika värde. Denna övertygelse
              är en viktig utgångspunkt för den kristdemokratiska synen på vårt
              ansvar för omvärlden och för våra relationer till miljontals människor
              som i dag tvingas leva i absolut fattigdom. Kristdemokraterna
              konstaterar att mer än tre miljarder människor lever på mindre
              än två dollar per dag, och varje timme dör mer än 1 200 barn till
              följd av extrem fattigdom, vilket motsvarar tre Sydostasientsunamier
              varje månad.
            </seg>
            <seg n="8724d759">
              Som biståndsgivare har Sverige ett stort ansvar att prioritera
              grundläggande social service. Kristdemokraterna menar att det
              också finns ett mycket starkt behov av mer geografiskt koncentrerade
              biståndsinsatser och tydligare strategier där Sverige medverkar
              i det multinationella biståndet, just för att nå dessa oerhört
              utsatta och fattiga människor.
            </seg>
            <seg n="5e3db927">
              Herr talman! Kristdemokraterna anser att en del av det bistånd
              som i dag går till Asien, Mellanöstern, Nordafrika, Latinamerika
              och Östeuropa i stället ska kanaliseras till länderna i Afrika
              söder om Sahara, där vi har de verkligt stora problemen.
            </seg>
            <seg n="f3946ba4">
              Inom biståndspolitiken råder det i dag brister på ledarskap och
              samordning, såväl på EU-nivå som på nationell och internationell
              nivå. Internationellt bistånd är ett av de effektivaste vapnen
              i kampen mot just fattigdomen. Detta vapen är i dag underanvänt
              på grund av ineffektivitet och i behov av en grundläggande reform.
              Detta är vårt ansvar.
            </seg>
            <seg n="4defad01">
              Kristdemokraterna pekar på vikten av att utveckla de fattiga
              ländernas förvaltningar och samhällsinstitutioner för att dessa
              länder ska kunna utvecklas och föra en god ekonomisk politik för
              ökade möjligheter för människorna.
            </seg>
            <seg n="7388b88d">
              Herr talman! Sedan i mitten av 1990-talet har hiv/aids blivit
              den faktor som utgör störst hot mot barn i konfliktdrabbade områden.
              Smittans spridning har lett till att miljoner barn lämnas föräldralösa.
              Många barn, barns föräldrar, syskon, släktingar, vänner och grannar
              som lever med smittan blir sjuka och dör. Föräldralösa barn har
              alltid funnits i samhället, men aldrig tidigare har antalet varit
              så stort som i spåren av hiv/aids-epidemin. Antalet barn som förlorar
              sina föräldrar på grund av hiv/aids beräknas öka till 40 miljoner
              till 2010 40 miljoner!
            </seg>
            <seg n="df1c8c4f">
              Kristdemokrater säger att Sverige måste öka andelen av den totala
              biståndsbudgeten som går till kampen mot just hiv/aids. Målet
              bör vara att avsätta 10 % av det totala biståndsanslaget till
              kampen mot allvarliga smittsamma sjukdomar i fattiga länder. Liknande
              initiativ måste tas från hela det internationella samfundet, frivilligorganisationer
              och regionala organisationer för att förbättra situationen för
              de barn som på olika sätt drabbas av just hiv/aids.
            </seg>
            <seg n="ed0dcdb5">
              Av världens vuxna analfabeter är 64 % kvinnor, samtidigt som
              utbildning av kvinnor är nyckeln till utveckling. Klyftan mellan
              kvinnors och mäns utbildningsnivåer har minskat, men fortfarande
              är bara 74 % av kvinnorna i u-länderna läs- och skrivkunniga i
              förhållande till männen.
            </seg>
            <seg n="4113dfff">
              Den internationella människohandeln med främst flickor och kvinnor
              är en av de värsta formerna av våld mot kvinnor. Denna nutida
              form av slavhandel har ökat drastiskt under senare år. Den internationella
              brottsligheten känner i dag inga gränser. Verksamheten med människohandel
              i Europa blir alltmer organiserad, främst på grund av den organiserade
              brottsligheten och maffian, som har insett hur lukrativ och näst
              intill riskfri den är.
            </seg>
            <seg n="0ef40ad6">
              Herr talman! Det behövs också ett bättre samarbete, partnerskap,
              mellan biståndsmyndigheter och svenskt näringsliv i arbetet med
              att kartlägga behoven av och förutsättningarna för insatser som
              syftar till att öka tillväxten och stärka näringslivet i samarbetsländerna
              för att förbättra den ekonomiska standarden. Många situationer
              kan i ett samarbete mellan biståndet och näringslivet skapa en
              högre utväxling och större effektivitet och mottagarnytta. Detta
              kan vi inte blunda för.
            </seg>
            <seg n="94db4e27">
              Kristdemokraterna anser vidare att Sverige bör vara ett föredöme
              i det internationella samfundet och leda den globala opinionen
              för skuldavskrivningar. Vi menar att villkor och krav måste ställas
              på att mottagarlandet ska föra en sund ekonomisk politik och på
              en demokratisk utveckling med respekt för mänskliga rättigheter
              liksom på tydliga och konkreta handlingsplaner för att bekämpa
              fattigdomen. Kristdemokraterna föreslår en modell för skuldavskrivning
              som innebär att den skuldsatta statens små steg mot en sundare
              och mer demokratisk politisk styrning ska ge betydligt större
              steg i skuldavskrivning. Detta för att dessa länder snabbare ska
              komma upp ur en hopplös situation som råder bland många fattiga
              länder och för att verka som en morot för länder att bygga upp
              sunda samhällsstrukturer.
            </seg>
            <seg n="9a5e4aa4">
              Herr talman! I det fredsuppbyggande arbetet behövs det långsiktighet
              och ett brett spektrum av olika biståndsinsatser: humanitär hjälp,
              minröjning, infrastrukturprojekt, demokratistöd, civila poliser,
              lokalt och kommunalt stöd med mera.
            </seg>
            <seg n="8967685a">
              Kristdemokraterna förespråkar i sin partimotion en annan inriktning
              av den ekonomiska politiken och budgetpolitiken än den regeringen
              och dess stödpartier föreslår. Kristdemokraterna står fast vid
              vårt mål om att Sverige via statsbudgeten ska ge minst 1 % av
              bni i internationellt bistånd under mandatperioden och att detta
              sedan ska vara ett golv för framtida satsningar.
            </seg>
            <seg n="952ca30b">
              Jag vill uttrycka glädje över att vi har en riksdagsmajoritet
              som delar vår uppfattning när det gäller enprocentsmålet. Jag
              vill också peka på att regeringen på grund av utgiftstaket varje
              år reducerar det verkliga biståndet med i storleksordningen 2
              miljarder kronor. Detta ställer till bekymmer för biståndsorganisationen
              Sida, som inte kan räkna med de här pengarna i praktiken, och
              eftersom det rullar år efter år och har gjort så de senaste åren
              så är det en reducering av biståndet i den storleksordningen.
              Det är oacceptabelt att ha en budget och en annan verklighet.
            </seg>
            <seg n="b402dcf6">
              Herr talman! Kampen mot hiv/aids måste intensifieras. Vi anser,
              som jag har sagt tidigare, att minst 10 % av biståndsanslaget
              bör kanaliseras till insatser för reproduktiv hälsa och hiv/aids-prevention.
              Vårt budgetalternativ innebär en ökning av anslagen till hiv/aids-bekämpning
              och skydd mot smittsamma sjukdomar med totalt 300 miljoner kronor
              jämfört med vad som förordas av regeringen.
            </seg>
            <seg n="06fce057">
              Herr talman! Kristdemokraterna menar att svenskt bistånd i ökad
              grad ska riktas till kvinnor. En sådan inriktning är viktig dels
              för att hjälpa utsatta kvinnor från människohandel, dels därför
              att studier visar att bistånd riktat direkt till kvinnor ger ett
              bra samhällsekonomiskt utfall. Vi öronmärker mot denna bakgrund
              200 miljoner kronor för bistånd riktat till kvinnor, vilket innebär
              näst intill en fördubbling jämfört med insatserna 2005.
            </seg>
            <seg n="b2d50dbe">
              Enligt uppskattningar finns det i dag någonstans mellan 80 och
              100 miljoner gatubarn. Majoriteten av dessa har kontinuerlig kontakt
              med sitt hem och sina familjer, men mellan 10 % och 30 % lever
              uteslutande på gatan, utan kontakt med sina familjer. Det är angeläget
              med kraftfulla insatser för gatubarnen både i form av ökat bistånd
              och i form av mer internationellt samarbete.
            </seg>
            <seg n="5860035d">
              Kristdemokraterna vill intensifiera kampen mot den extrema fattigdomen,
              och därför ökar vi anslaget till Afrika med 305 miljoner kronor
              jämfört med regeringens förslag. För att kunna finansiera den
              kraftiga satsningen på Afrika satsningar på hiv/aids och på kvinnor
              har det i den fördelning vi gjort varit nödvändigt att minska
              biståndet till andra regioner. Jämfört med 2004 års biståndsnivå
              innebär denna omprioritering dock inte någon sänkning av biståndet.
            </seg>
            <seg n="c47441ce">
              Herr talman! Till sist: Upprepade naturkatastrofer och konflikter
              visar på behovet av en stärkt beredskap för humanitära kriser.
              Därför anslår Kristdemokraterna 30 miljoner kronor utöver regeringens
              förslag till humanitära insatser och konflikthantering. Vi vill
              även öka anslagen till FN:s livsmedelsprogram WFP med 30 miljoner
              kronor och till Unicef med 10 miljoner kronor utöver vad regeringen
              redovisat.
            </seg>
          </u>
          <note type="speaker" n="945b994b">
            Anf. 19 ALICE ÅSTRÖM (v):
          </note>
          <u who="alice_astrom_5d697c" xml:id="i-ad2128e315f88ca9-0" n="5e969e5c">
            <seg n="591a2d03">
              Herr talman! Jag vill börja med att betona att utgiftsområdet
              Internationellt bistånd, som vi debatterar i dag, i grunden bygger
              på propositionen Gemensamt ansvar: Sveriges politik för global
              utveckling . Det gäller den sammanhållna politiken, och vi har
              haft en hel del debatter i kammaren kring politiken för global
              utveckling. Det finns ganska stor enighet i den svenska riksdagen
              om vad målet för den globala politiken och den globala utvecklingen
              ska vara, även om det i debatten kan låta som att där finns stora
              skillnader.
            </seg>
            <seg n="72c08ca3">
              Det finns i Sveriges riksdag, herr talman, en stark solidaritet.
              Det finns en stark känsla för det internationella arbetet. Det
              finns en stark känsla också hos det svenska folket när det gäller
              bistånd och den internationella politiken.
            </seg>
            <seg n="4ac8d3f3">
              Två perspektiv är vägledande vid prioriteringen och utformningen
              av politiken för global utveckling. Det är dels ett rättighetsperspektiv,
              dels de fattigas perspektiv på utvecklingen. Det innebär att människors
              rättigheter ska utgöra grunden för de åtgärder som vidtas för
              en rättvis och hållbar utveckling. Det innebär också att fattiga
              kvinnors, mäns och barns behov, intresse och förutsättningar ska
              vara utgångspunkten i strävandet mot en rättvis och hållbar utveckling.
            </seg>
            <seg n="4b2d3f31">
              Herr talman! Fattigdomen har ett ansikte i världen. Fattigdomen
              har en kvinnas ansikte. Flera talare har betonat vikten av att
              stärka kvinnors och flickors ställning ute i världen för att kunna
              göra världen mer rättvis och minska fattigdomen. Det är ett av
              de viktiga perspektiven och ett av de områden som utskottet och
              regeringen prioriterar i budgeten för 2006. Samtidigt är det viktigt
              att betona att dessa satsningar alltid måste vara långsiktiga.
              De får inte tappas bort. Därför måste satsningarna göras med det
              långsiktiga perspektivet och genom att kvinnors perspektiv och
              kvinnors rättigheter alltid lyfts upp.
            </seg>
            <seg n="5206e110">
              Herr talman! Ett av de mest glädjande beslut jag varit med om
              i samarbetet med regeringen är beslutet att åter öka biståndet
              till 1 %. Det är viktigt att betona att enprocentsmålet i biståndet,
              och i den debatt vi har om vilken inriktning och utveckling vi
              vill se i länder, innebär en försiktig balansgång. Vi måste också
              inse att biståndet inte är något som vi genom att vara solidariska
              och snälla ger till de fattiga länderna, utan biståndet är en
              återbetalning för överutnyttjandet av resurser, av det välstånd
              och den rikedom som vi i den rika världen lever med. Det handlar
              alltså om en fördelning. Det handlar om en rättvis fördelning.
              Vi har tagit ett alldeles för stort utrymme under alldeles för
              lång tid.
            </seg>
            <seg n="d0430bb5">
              Biståndet är för oss i Vänsterpartiet alltså inte något som vi
              skänker utan det är en återbetalning, och det är en återbetalning
              som varit alldeles för låg och fått pågå alldeles för länge. Därför
              är det viktigt att vi fortsätter arbetet med att hålla biståndet
              på en hög nivå, och det är viktigt att betona att vi också måste
              fördela det i världen.
            </seg>
            <seg n="d4da06c4">
              I dagens debatt har vikten av att Sverige koncentrerar sig på
              färre länder poängterats. Det är utskottet överens om, och i de
              riktlinjer vi har sägs också att vi ska försöka koncentrera biståndet.
              Samtidigt är det viktigt att inte bedriva en biståndspolitik där
              man tar tillbaka biståndet från en del länder där fattigdomen
              börjat minska och där vi kan se en viss utveckling, och enbart
              koncentrera oss på de allra fattigaste länderna. Ifall biståndsländerna
              börjar dra tillbaka sitt bistånd och bara koncentrerar sig på
              de fattigaste länderna finns risken att vi får ett bakslag i de
              länder som tar steg framåt. Det är viktigt med koncentration,
              men det är också viktigt med långsiktighet så att även de länder
              som tar steg i rätt riktning får fortsatta satsningar.
            </seg>
            <seg n="d9f79f65">
              Herr talman! Ett av de viktigaste målen för den svenska utvecklingspolitiken
              är FN:s millennieutvecklingsmål som syftar till att skapa en mer
              rättvis och hållbar värld till 2015. Tyvärr bedömer både FN och
              Världsbanken att det krävs nästan en fördubbling av de globala
              biståndsflödena för att målet ska nås. Dessutom behöver biståndsinsatserna
              bli mer effektiva.
            </seg>
            <seg n="10cd0fe6">
              Med tanke på detta vill jag ställa en fråga till Moderaterna.
              Ewa Björling tog i sitt anförande upp att FN och Världsbanken
              anser att biståndsnivåerna behöver mer än fördubblas. Hur går
              det ihop med Moderaternas kraftiga besparing på biståndet? Moderaterna
              säger ju att Sverige inte behöver nå upp till enprocentsmålet
              och nöjer sig med att man med deras biståndspolitik kommer upp
              i minst 0,7 %, som är FN:s mål. FN säger tydligt att det snarare
              behövs en fördubbling, inte en minskning, av insatserna.
            </seg>
            <seg n="6d760d74">
              Jag vill också fråga de övriga partierna i den borgerliga alliansen:
              Vad är det för biståndspolitik vi skulle kunna vänta oss från
              en gemensam borgerlighet? Är det Folkpartiets biståndspolitik,
              där man noga betonar enprocentsmålet och vikten av det, eller
              är det Moderaternas neddragning inom biståndsområdet vi kan förvänta
              oss? Jag är helt övertygad om att det finns en sann anda hos både
              Kristdemokraterna, Centerpartiet och Folkpartiet om att ha en
              hög biståndsnivå, men frågan är: Är det ni som kommer att bestämma?
            </seg>
            <seg n="7530d67e">
              Herr talman! Vänsterpartiet har i detta betänkande två reservationer,
              men jag kommer att yrka bifall enbart till reservation 10. I reservation
              6 pekar vi på en annan bit av utvecklingspolitiken. Det handlar
              om hur Världsbanken agerar, hur den svenska regeringen agerar,
              hur informationen till riksdagen är och hur dålig samstämmighet
              det finns mellan dessa områden. För Vänsterpartiet är det mycket
              viktigt att se biståndsfrågorna i ett sammanhang. Det görs skuldavskrivningar
              till de allra fattigaste länderna, men om det görs med krav på
              avregleringar och privatiseringar, krav på att man ska öppna upp
              för möjligheterna att privatisera vattenförsörjningen, då vet
              vi att det är åtgärder som inte bidrar till att minska fattigdomen.
            </seg>
            <seg n="7ae1175d">
              Vi vet att det är åtgärder som inte bidrar till att stärka demokratin.
              Det har flera talare betonat som väldigt viktigt. Demokrati är
              inte bara det som vi anser vara viktiga reformer för en demokratiseringsprocess,
              utan det handlar också om att de enskilda länderna har en möjlighet
              att fatta sina demokratiska beslut om en utveckling utan att det
              påtvingas dem uppifrån.
            </seg>
            <seg n="fec87c2d">
              Skuldavskrivning är också viktigt ur ett biståndsperspektiv.
              Många av de fattigaste länderna betalar ofta av mer på sina skulder
              skulder som många gånger är illegitima och har ingåtts av korrupta
              regeringar än de får i bistånd. Med en sådan utveckling kommer
              vi inte att kunna minska fattigdomen. Därför driver vi på för
              att Sverige ska bli bättre i sin politik när det gäller Världsbanken,
              kravet på avskrivning av skulder och för att man ska få riktlinjer
              för konditionalitet i IMF och Världsbanken. Regeringen bör utforma
              en svensk offentlig position som ger riktlinjer för Sveriges agerande
              i IMF och Världsbanken och tydligt tar ställning mot de detaljerade
              makroekonomiska krav som inte bygger på nationell fattigdomsstrategi
              och full parlamentarisk insyn. Detta gör vi både för att stärka
              den demokratiska processen och för att se till att biståndet inte
              blir en del för sig och skuldavskrivningsfrågan och kraven i Världsbanken
              en annan del som går emot.
            </seg>
            <seg n="e4097638">
              Herr talman! Vi har ytterligare en reservation, nämligen reservation
              10. Den yrkar jag bifall till. Den berör det multilaterala biståndet.
            </seg>
            <seg n="f9fdaee7">
              UNHCR är en verksamhet som finansieras genom årliga bidrag från
              medlemsstaterna. Det gör att man får en osäkerhet och en ryckighet
              i planeringen av sin verksamhet. Det finns också en risk för att
              organisationen inte vågar uttala ibland befogad kritik mot de
              stora biståndsländerna, av vilka Sverige är ett. Därför bör Sverige
              verka för att UNHCR finansieras via FN:s budget och att man får
              ett treårigt anslag.
            </seg>
            <seg n="cdcb0c63">
              UNHCR:s mandat omfattar bara flyktingar som har passerat en nationsgräns.
              Men vi vet att i dagens flyktingströmmar utgör de så kallade internflyktingarna
              en mycket stor andel av det totala antalet flyktingar. Vi anser
              att UNHCR:s mandat bör utvidgas så att organisationen får möjlighet
              att exempelvis vid behov hjälpa internflyktingar att lämna hemlandet.
              Det är också något som kan minska trycket på de fattiga länderna
              i världen. Vi vet att det är de fattiga länderna i världen som
              tar emot flest flyktingar och har mest flyktingproblem även med
              internflyktingar och de har en oförmåga att lösa problemen på
              grund av bristande ekonomiska resurser. Detta vore också ett sätt
              att ge bistånd till de fattigaste länderna i världen, att lyfta
              av dem en del av de bördor som de har genom flyktingarna.
            </seg>
            <seg n="f6a02ace">
              Med detta, herr talman, vill jag yrka bifall till reservation
              10. För övrigt står jag bakom betänkandet.
            </seg>
          </u>
          <note type="speaker" n="1fef1fd2">
            Anf. 20 HOLGER GUSTAFSSON (kd) replik:
          </note>
          <u who="holger_gustafsson_cb5978" xml:id="i-24886c7e8deca2aa-2" n="02f301b6">
            <seg n="4bc89199">
              Herr talman! Alice Åström begär besked om vilken nivå på biståndet
              som kommer att gälla under den borgerliga regeringen till hösten.
              Jag ska försöka att ge ett bidrag till det. Erfarenheten är väl
              det bästa man kan luta sig mot.
            </seg>
            <seg n="ac610bc3">
              Det har varit borgerlig regering en gång tidigare, mellan 1991
              och 1994. Den största och svåraste uppgift vi då hade var att
              städa upp vad socialdemokratin och Vänstern hade ställt till under
              den kris som var i slutet på 1980-talet. Arbetet påbörjades, och
              det kan inte sägas att det var färdigställt. Det var en mycket
              tuff situation. Under den tiden var kristdemokraten Alf Svensson
              biståndsminister. Då hade vi en biståndsnivå på 1,03 % det högsta
              vi någonsin har haft mitt under en ekonomisk kris.
            </seg>
            <seg n="617aeb3f">
              När sedan den socialdemokratiska regeringen kom till med stöd
              av Vänstern 1994 var ni, såvitt jag förstår, överens om att minska
              biståndsbudgeten och låta de fattigaste i världen vara med och
              betala den svenska krisen.
            </seg>
            <seg n="55429a4b">
              Jag kan inte lova exakt vilken nivå det kommer att bli förrän
              valet är hållet. Men jag kan lova att vi kommer att göra vårt
              yttersta för att hålla uppe biståndsnivån och hålla de fattiga
              i världen utanför en neddragning av det svenska biståndet.
            </seg>
          </u>
          <note type="speaker" n="80743a16">
            Anf. 21 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-ad2128e315f88ca9-1" n="5e969e5c">
            <seg n="4e01f864">
              Herr talman! Jag tänker inte föra någon debatt med Holger Gustafsson
              om åren 19901993, om vem som gjorde vad eller hur det gick till.
              Jag vet mycket väl att Kristdemokraterna var starka i den borgerliga
              regeringen. Alf Svensson var en utmärkt biståndsminister. Jag
              är väldigt glad över att man höll den biståndsnivån.
            </seg>
            <seg n="8c602e38">
              Men jag vill tala om för Holger Gustafsson att 1994, när neddragningarna
              kom, stod vi inte bakom någon neddragning av biståndet. Snarare
              har vi i alla år slagits för att få upp nivån på biståndet. Jag
              är glad att det har den nivå det har i dag.
            </seg>
            <seg n="879fcf0b">
              Jag är också glad när jag hör Holger Gustafsson. Jag tänker inte
              utmåla vare sig Moderaterna eller den borgerliga alliansen som
              några hemska människor. Men jag tycker att det är viktigt att
              få ett besked, och jag är glad att Holger Gustafsson säger att
              kd kommer att göra allt för att det inte ska bli några neddragningar
              på biståndet. Jag får bara hoppas att kd lyckas i den kampen.
            </seg>
          </u>
          <note type="speaker" n="42792c01">
            Anf. 22 HOLGER GUSTAFSSON (kd) replik:
          </note>
          <u who="holger_gustafsson_cb5978" xml:id="i-24886c7e8deca2aa-3" n="02f301b6">
            <seg n="021669df">
              Herr talman! Jag får tacka för möjligheten att säga att svenska
              folket kan hjälpa genom att säga till om detta i valet.
            </seg>
          </u>
          <note type="speaker" n="30e7189e">
            Anf. 23 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-ad2128e315f88ca9-2" n="5e969e5c">
            <seg n="a95dd88a">
              Herr talman! Svenska folket kan ju titta på det betänkande och
              den budget vi diskuterar i dag. Vill man vara säker på att biståndet
              ska vara 1 % så vet man också vad man ska rösta på.
            </seg>
          </u>
          <note type="speaker" n="9f968b1e">
            Anf. 24 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-2" n="b57deaab">
            <seg n="60a9a343">
              Herr talman! Jag undrar vem det är som ska upp till bevis när
              det gäller volymfrågan i biståndet. Den debatten kommer upp gång
              på gång. Jag tycker att den är viktig. Politik handlar om pengar,
              och det handlar om att prioritera världens fattiga även om det
              är ekonomiska kriser i Sverige. Det handlar om bara en hundradel
              av den totala ekonomin i Sverige.
            </seg>
            <seg n="bb50ccdd">
              Holger Gustafsson redogjorde förtjänstfullt för den borgerliga
              biståndshistorien. Det är egentligen bara två gånger i den svenska
              politiska historien som vi har nått upp till enprocentsmålet.
              Det var dels under Alf Svenssons tid som minister, då det var
              1,03 %, och under folkpartiregeringen under mitten och slutet
              av 1970-talet.
            </seg>
            <seg n="7f7dec94">
              Alice Åström säger att hon inte vill diskutera i detalj, vem
              som står för vad och så vidare. Men ni har i alla fall samarbetat
              med den socialdemokratiska regeringen och stött dess budget mellan
              1994 och 2005, under elva år. Inte vid ett enda tillfälle har
              vi sett att 1 % har nåtts! Det är nog du som ska upp till bevis
              och inte jag och Holger Gustafsson.
            </seg>
          </u>
          <note type="speaker" n="c475923f">
            Anf. 25 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-ad2128e315f88ca9-3" n="5e969e5c">
            <seg n="cb573665">
              Herr talman! Om man ska vara petnoga med vem som gjorde vad så
              ska jag framhålla att Vänsterpartiet, Miljöpartiet och Socialdemokraterna
              faktiskt inte har samarbetat om alla budgetar sedan 1994. Det
              fanns också en period då Centerpartiet och Socialdemokraterna
              samarbetade och gjorde upp.
            </seg>
            <seg n="dfc41ec0">
              För Vänsterpartiet har enprocentsmålet varit en viktig fråga.
              Jag kan beklaga att det tog längre tid än vi hade hoppats att
              nå upp till enprocentsmålet. Men jag är ändå väldigt glad i dag.
              Jag och Birgitta Ohlsson är helt överens om att det här är en
              av de viktigaste frågorna trots att det är ett så litet utrymme
              i budgeten.
            </seg>
            <seg n="d8a74682">
              Ändå är det rimligt att ställa frågan till den borgerliga alliansen,
              som säger att man vill gå fram gemensamt men har olika budgetförslag
              och där ett parti har en kraftig nedskärning: Hur kommer det att
              se ut? Hur tänker ni, och hur kommer ni att agera?
            </seg>
            <seg n="9b51a8c0">
              Både Birgitta Ohlsson och Holger Gustafsson borde ta tillfället
              i akt att tala om vad man tänker driva och att ni inte släpper
              detta krav. Det är framför allt Moderaterna som ska stå till svars
              för sin neddragning.
            </seg>
          </u>
          <note type="speaker" n="b5f0dcc1">
            Anf. 26 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-3" n="b57deaab">
            <seg n="617afed2">
              Herr talman! Folkpartiet kommer inte att släppa kravet på enprocentsmålet.
              Vi var den första organisationen i Sverige, via Folkpartiets ungdomsförbund,
              som redan på 1950-talet krävde bistånd till fattiga länder. Det
              var långt innan många vänstergrupper tog upp den frågan här i
              riksdagen, så vår åsikt ligger väldigt fast. Det här är inte någonting
              som bara vi har stått för, utan det har varit en majoritet i riksdagen
              sedan 1968, då man sade sig ligga bakom detta.
            </seg>
            <seg n="e8bef183">
              Det viktiga nu är att vi konstruktivt går vidare. Enprocentsmålet
              är viktigt. Det är också viktigt att betona att det går att kombinera
              ett enprocentsmål med ett gott bistånd. När man ställer krav på
              demokrati, mänskliga rättigheter och annat går det faktiskt att
              hitta en kombination. Allt bistånd som har skett i Sverige under
              de senaste 40 åren har inte varit bra. Vissa satsningar har varit
              misslyckade. Man måste lära av de erfarenheterna hur man kan gå
              vidare, men man ska inte tumma på procentsatsen.
            </seg>
          </u>
          <note type="speaker" n="68795ffe">
            Anf. 27 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-ad2128e315f88ca9-4" n="5e969e5c">
            <seg n="32cd8f72">
              Herr talman! Jag är glad över att man är tydlig med att man inte
              tänker tumma på det här, för jag tycker att det är oerhört viktigt
              när det gäller Sverige.
            </seg>
            <seg n="ae905b13">
              Visst har biståndsinsatser varit misslyckade, och det kommer
              att bli misslyckade biståndsinsatser också i framtiden. Jag tror
              att det är en felaktig syn att tro att det aldrig kommer att ske
              misslyckanden inom det här området. Man ska dra lärdom av det,
              men jag är inte lika övertygad som Folkpartiet om att lärdomen
              av misslyckade projekt alltid innebär att lösningen när det gäller
              de stater där det finns en svag demokrati eller där det finns
              en diktatur och där man inte lyckas påverka i tillräckligt stor
              utsträckning ska vara att frysa biståndet eller ta tillbaka biståndet.
              Då handlar det snarare om kanalerna för biståndet. Det finns ingen
              oenighet i utskottet när det gäller att vi inte ska ge bistånd
              till direkta diktaturer, utan då måste man hitta andra kanaler.
              Jag tycker nämligen att det är viktigt att vi inte låter människor
              gå förlorade, under tiden vi för en kamp för demokratin och för
              demokratins utbredning, genom att vi tar bort vårt bistånd till
              de mest fattiga och utsatta människorna för att de lever i en
              diktatur. Det är en svår balansgång, men jag tror att vi måste
              se att det är människorna som är det viktiga och kanske inte alltid
              styret i staten.
            </seg>
          </u>
          <note type="speaker" n="77111ef5">
            Anf. 28 EWA BJÖRLING (m) replik:
          </note>
          <u who="ewa_bjorling_d08852" xml:id="i-ce4ab988cc264b53-1" n="6bd98207">
            <seg n="fb29b369">
              Herr talman! Först och främst är det oerhört viktigt att fastslå
              att det inte från Moderaternas sida handlar om en nedskärning
              i biståndet, som så många socialdemokrater, miljöpartister och
              vänsterpartister tycker om att säga i debatten. Det handlar om
              en endast 50-procentig ökning under perioden 20022008 där det
              socialdemokratiska förslaget är att öka från 14 till 28 miljarder.
              Vi ökar i stället från 14 till 22. 22 miljarder är också oerhört
              mycket pengar till bistånd.
            </seg>
            <seg n="873aef0a">
              Varför säger vi då detta? Vad är det som gör att vi tar den här
              ställningen? Det handlar om att vi vill se någonting annat först.
              Vi vill också se en bättre kvalitet i biståndet. Vi har nyligen
              sett, precis som jag nämnde under mitt anförande, att det är 10,7
              miljarder som vi ger i multilateralt bistånd och att vi i dag
              inte vet riktigt var de pengarna tar vägen. Vi har ingen riktig
              uppföljning, ingen riktig utvärdering. Det har hela utrikesutskottet
              sett. Då vill jag fråga: Är det att ta ansvar för skattebetalarnas
              pengar?
            </seg>
            <seg n="a8985c50">
              Det handlar också om att göra tydliga prioriteringar, och det
              handlar om att göra tydliga prioriteringar totalt i en statsbudget.
              Men naturligtvis måste även vi tillstå att det handlar om en förhandlingsfråga
              inom den borgerliga alliansen. Visst är det så. Och det är inte
              så att vi aldrig någonsin kan tänka oss att komma upp till 1 %,
              men vi vill se diskussionen om kvaliteten först. Sedan kanske
              vi mycket väl kan tänka oss att ha en helt annan procent.
            </seg>
          </u>
          <note type="speaker" n="ac1af7e3">
            Anf. 29 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-ad2128e315f88ca9-5" n="5e969e5c">
            <seg n="dd489ab6">
              Herr talman! Först gäller det om man ska prata om nedskärningar
              eller inte. Jag har kämpat och varit budgetförhandlare för Vänsterpartiet
              ett par år. När vi nu har uppnått enprocentsmålet upplever jag
              det som att det skulle bli en nedskärning om man inte skulle upprätthålla
              den här nivån.
            </seg>
            <seg n="24477789">
              Moderaterna talar om bättre kvalitet och om att det finns brister
              i uppföljningen, som hela utskottet står bakom. Ja, vi kan säkert
              behöva bättre kvalitet. Det finns en bristande uppföljning framför
              allt när det gäller det multilaterala, som hela utskottet står
              bakom. Men för Vänsterpartiet är det klart och tydligt att det
              då handlar om att gå in och granska, att följa upp, att hitta
              bättre rutiner för det här, att arbeta för att förbättra kvaliteten.
              Det ska inte göras genom att man minskar insatserna eller säger:
              Då får de fattiga vänta lite längre medan vi ordnar upp det här.
              För mig är det ganska tydligt att det samtidigt som man jobbar
              med att höja kvaliteten och med att förbättra utvärderingen och
              uppföljningen finns möjligheter att öka resurserna, att behålla
              1 %.
            </seg>
            <seg n="3440e357">
              Jag sade i inledningen att det inte är vi som skänker pengar.
              Det är vi som har utnyttjat resurser i ett överflöd jämfört med
              den fattiga världen. Det här är ett slags återbetalning som kanske
              till och med skulle vara mycket större. När FN säger att vi inte
              kommer att uppnå millenniemålet om man inte fördubblar biståndsinsatserna
              kan inte jag se att vi bara för att vi ska ha bättre kvalitet
              och bättre uppföljning inte ska kunna ha 1 %. Jag tror att vi
              har utrymme att göra bådeoch.
            </seg>
          </u>
          <note type="speaker" n="fd1cc07c">
            Anf. 30 EWA BJÖRLING (m) replik:
          </note>
          <u who="ewa_bjorling_d08852" xml:id="i-ce4ab988cc264b53-2" n="6bd98207">
            <seg n="e180e7b0">
              Herr talman! Det är intressant att höra Alice Åström säga: Nu
              når vi enprocentsmålet.
            </seg>
            <seg n="bdff368c">
              Det har vi fortfarande aldrig sett från en socialdemokratisk
              regering i koalition med miljöpartister och vänsterpartister.
              Den enda gången vi har sett det är med en borgerlig regering.
              Det var precis det som Holger Gustafsson också påpekade i sitt
              anförande, problemet med att man lovar runt och håller tunt. Det
              gör att Sida inte heller kan bedriva effektivt bistånd fullt ut.
              Man vet nämligen att det i slutet av året handlar om neddragningar
              därför att bistånd är en sådan post som det går att spara på.
              Så jag vill se bevis först.
            </seg>
            <seg n="88a838e2">
              Men det handlar inte bara om, som jag sade, ökad kvalitet. Det
              handlar också om bristande fokus. Det handlar om att vi behöver
              ha färre programländer. Det handlar om att vi behöver göra de
              insatser som vi specifikt i Sverige är bra på. Jag vill återigen
              poängtera att Moderaterna håller fast vid samma nivå som tidigare.
              Det handlar inte om neddragning, utan det handlar om att Sida
              ska kunna fortsätta att göra det som de gör nu. Men jag vill också
              påpeka att vi inom den ramen vill göra förändringar för att få
              bättre fokus, färre programländer och färre typer av insatser,
              detta just för att man ska kunna få ett så effektivt bistånd som
              möjligt.
            </seg>
            <seg n="4dd9061e">
              Alice Åström talar om att Sverige ska uppnå 1 % och att det är
              viktigt med en fördubbling av biståndet. Jag håller med om att
              det är viktigt med en fördubbling av biståndet, men jag vill också
              säga att det är glädjande att EU-länderna kommer att nå det målet
              2015. De gamla EU-länderna har alla lovat att redan till år 2010
              vara uppe i 0,7 % det ligger vi fortfarande långt över med vårt
              förslag. Och de nya EU-länderna, de sista tio som nu har anslutit
              sig, har lovat att uppnå detta 2015. Sedan handlar det också om
              övriga världen. Hur ska de komma upp till 0,7 %, till att börja
              med?
            </seg>
          </u>
          <note type="speaker" n="6855acba">
            Anf. 31 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-ad2128e315f88ca9-6" n="5e969e5c">
            <seg n="5e6b23a2">
              Herr talman! Ewa Björling säger att Sida ska kunna göra det som
              de gör nu, så att säga, även med vissa omjusteringar och att man
              inte accepterar ökningen. Men det är ju just det som både FN och
              Världsbanken har sagt. Det måste till en fördubbling om vi ska
              nå millenniemålet. Om inte Sverige som är ett rikt land skulle
              ha en möjlighet att sträcka sig utöver 0,7 och faktiskt bidra
              mer skulle det vara ett fattigdomstecken.
            </seg>
            <seg n="37ce3ebc">
              Jag håller med Ewa Björling om att det är positivt att EU-länderna
              nu tar steg i rätt riktning. Ewa Björling säger att även de nya
              EU-länderna, ganska fattiga länder, har som mål att de ska uppnå
              0,7 % före 2015. Då vore det kanske också på sin plats att Sverige,
              med de resurser som vi har, kan uppnå högre nivåer än vad dessa
              länder gör. Det är inte mindre bistånd som behövs, utan det är
              snarare en ökning. Och jag är övertygad om att Sverige har utrymme
              att både ligga på enprocentsmålet och få en bättre kvalitet och
              en bättre uppföljning.
            </seg>
          </u>
          <note type="speaker" n="080811ab">
            Anf. 32 AGNE HANSSON (c):
          </note>
          <u who="agne_hansson_33b450" xml:id="i-5fbeefa10d1db619-1" n="b328744b">
            <seg n="9bb09dfd">
              Herr talman! Jag vill börja med att yrka bifall till reservation
              8 och klargöra att Centerpartiet står bakom de övriga reservationer
              som mitt namn finns med på.
            </seg>
            <seg n="e727dd23">
              I dag behandlar vi en del av politiken för global utveckling
              som vi i sin helhet debatterade i förra veckan. Biståndet är en
              viktig del av den samlade politiken för global utveckling. Tidigare
              handlade allt i den vägen om bistånd och inte minst nivån och
              mindre om innehållet i biståndet. I dag tycks fortfarande väldigt
              mycket av debatten om bistånd handla just om nivån.
            </seg>
            <seg n="bf0a58d1">
              När det gäller utvecklingspolitiken finns i varje fall en bred
              och samlad syn på vad den ska innehålla. Det är viktigt att ha
              det i minnet. Men jag vill betona att biståndet är en viktig del
              när det gäller nivån men också när det gäller kvalitet och innehåll.
              Jag vill uppehålla mig en hel del vid just kvalitet och innehåll
              i biståndet, herr talman.
            </seg>
            <seg n="aedc45d4">
              Förutsättningen för all utveckling såväl i utvecklingsländerna
              som i i-länderna är att vi har en hållbar en långsiktigt hållbar
              utveckling. Den ska vara ekonomiskt hållbar men framför allt miljömässigt
              hållbar. En långsiktig ekonomiskt och miljömässigt hållbar utveckling
              blir också socialt hållbar. Från Centerpartiets sida menar vi
              att miljöfrågorna ska lyftas in i biståndspolitiken.
            </seg>
            <seg n="3764a8bb">
              Den hållbara utvecklingen betonas ofta i de texter och målformuleringar
              som omger utvecklingspolitiken men avsätter väldigt lite spår
              i handlingsmönstret. Centerpartiet har under flera år krävt att
              ett särskilt anslag avdelas för direkt miljöbistånd. Det gör vi
              inte minst för att betona miljöns betydelse för långsiktigheten
              men också för att miljön i utvecklingsländerna är väldigt utsatt.
              Pengar som anslås till bistånd kan leda fel om miljön inte finns
              med. Men förslagen har hittills avvisats av majoriteten.
            </seg>
            <seg n="68bf0e56">
              För år 2006 föreslår vi att 285 miljoner kronor anslås till rent
              miljöbistånd. Det är ett anslag som sedan bör trappas upp ytterligare.
              Men också i år avstyrks vårt förslag.
            </seg>
            <seg n="19accacd">
              Herr talman! Låt mig belysa detta med vattenfrågan i världen.
              Rent dricksvatten och sunda och säkra livsmedel är en förutsättning
              för vår hälsa. I dag blir det en allt större bristvara. Det är
              inte minst orsakat av just de pågående miljöförstöringarna och
              föroreningar i världen. I dag finns det en tydlig kamp om olja
              och vatten i världen. Stora tunga folkrika länder som Kina och
              USA håller på att köpa in sig på oljetillgångar och vattentillgångar
              i världen. Tillgången till rent vatten ses lika viktig i dag som
              tillgången till oljekällor.
            </seg>
            <seg n="929eecbf">
              Denna kamp om olja och vatten kan bara leda till att den ekonomiskt
              starke kan förse sig medan de fattiga länderna och de fattiga
              människorna blir utan. Kampen om oljan och vattnet kommer att
              bli, om den inte redan är det, en säkerhetsrisk i världen. Det
              kan vi förhindra genom att vara framsynta och satsa också på miljö
              i biståndspolitiken. Allt bistånd borde för övrigt undergå en
              klimatpåverkande analys då svenskt utvecklingsbistånd inte ska
              leda till klimatförändringar i världen.
            </seg>
            <seg n="3d5abaaf">
              Många människor får leva utan tillgång till friskt och rent vatten.
              Rent dricksvatten och sunda och säkra livsmedel är en förutsättning
              för vår hälsa, som jag tidigare sade. Det har varje människa rätt
              till. Men så är det inte i dag. Det finns lika många extremt fattiga
              människor i världen, de som lever på mindre än en dollar per dag,
              som det finns människor utan tillgång till rent vatten.
            </seg>
            <seg n="2f218146">
              I stort sett handlar det om samma människor. Dessa människor
              behöver framför allt ekonomisk tillväxt. Tillgången på vatten
              är en förutsättning för denna tillväxt och utveckling på flera
              olika sätt. I Sveriges utvecklingsarbete med fattiga länder bör
              frågan om människors och företags tillgång till rent och säkert
              vatten föras in på agendan. I dag handlar för få projekt i biståndet
              om vatten. Jag beklagar att regeringsmajoriteten avvisar vårt
              förslag om ett särskilt anslag för miljöbistånd. Vattenfrågan
              är central i världen i dag.
            </seg>
            <seg n="4ba4ea19">
              Herr talman! Centerpartiet har i tidigare sammanhang, bland annat
              i samband med förra årets budgetbetänkande och i samband med behandlingen
              av den svenska politiken för global utveckling, lagt fram förslag
              i en rad frågor som rör internationellt utvecklingsarbete. Det
              gäller exempelvis vikten av stöd till hälsofrågor och hiv/aids-insatser
              liksom särskilda insatser riktade till kvinnor och funktionshindrade.
              Det gäller också bistånd till åtgärder för att kunna förse fattiga
              människor, som jag tidigare har sagt, med rent vatten och fungerande
              avloppssystem. Vi har också framhållit att antalet samarbetsländer
              och planeringsinstrument måste begränsas. Jag vill poängtera att
              Centerpartiets uppfattning i de frågorna kvarstår.
            </seg>
            <seg n="aecc8292">
              En del frågor av liknande karaktär har tagits upp i andra motioner
              och har behandlats i detta betänkande. Andra förslag och motioner
              har fått en så kallad enklare behandling. Från Centerpartiets
              sida har vi förstått att majoriteten har ett svalt intresse för
              att tillmötesgå motionskraven och att det kommer att vara bestående
              över hela mandatperioden. Det är därför som det inte finns så
              många centermotioner som behandlas i betänkandet. Vi har undvikit
              att upprepa våra förslag flera gånger under mandatperioden. Detta
              framgår mer av det särskilda yttrande som jag har fogat till betänkandet.
              Jag tycker förstås att svensk biståndspolitik blir en smula fattigare
              och ineffektivare när inte Centerpartiets förslag finns med i
              majoritetens förslag och frågar mig naturligtvis varför de avvisas.
            </seg>
            <seg n="acdfffb4">
              Herr talman! I det betänkandet som vi nu behandlar har jag och
              Centerpartiet tre reservationer tillsammans med de tre andra allianspartierna.
              De behandlar inriktningen av biståndet, synen på mänskliga rättigheter
              och demokrati som mål för biståndspolitiken och en strategi för
              det multilaterala biståndet. Dessutom har jag en reservation om
              biståndet till Afrika och om den destruktiva afrikanska jordbrukspolitiken
              som behöver förändras.
            </seg>
            <seg n="f2bbabd0">
              Dessutom finns det en smärre skillnad om nivån i biståndet där
              vi vill se en något lugnare och säkrare ökning av biståndsramen.
              Vi har enprocentsmålet inlagt år 2007. Det är viktigt att biståndsmålet
              nås i en balanserad takt som gör att utvecklingsländerna och biståndsapparaten
              kan svälja stödet i hela sin vidd så att det blir effektivt.
            </seg>
            <seg n="f6665dab">
              Centern har sedan flera år arbetet inriktat på att biståndsmålet
              om 1 % av bruttonationalinkomsten ska nås år 2007. Det innebär
              att vi tidigare år låg före regeringen och majoritetens mål. I
              år ligger vi ett år efter beroende på att regeringen satsat mer
              just i år. Det finns en risk med denna ryckighet. Jag har betonat
              det tidigare. Effektiviteten och kvaliteten kan få ge vika för
              kvantiteten, och det tycker vi inte är bra.
            </seg>
            <seg n="86694d47">
              Centerpartiet välkomnar den ökande inriktning på fältverksamheten
              som Sida har genomfört de senaste åren. Det här ligger helt i
              linje med vad Centerpartiet har förespråkat sedan länge. Men expansionen
              av fältverksamheten medför också risker för kompetensbrist när
              det gäller vissa arbetsuppgifter. Det är också av detta skäl som
              vi har valt en jämnare ökningstakt i biståndsgivningen än vad
              regeringen gjort för att säkerställa att Sida kan uppnå fullgod
              kvalitet i användandet av biståndsmedel.
            </seg>
            <seg n="521425ea">
              Fru talman! Som jag sade tidigare är också innehållet i biståndet
              viktigt. Det är viktigt att det förs en ekonomisk politik som
              gör den svenska kronan stark i förhållande till andra valutor,
              i första hand dollarn. Det ger ökat värde åt biståndet. Det har
              i sin tur bäring på utgiftsexpansionen i budgeten och i förlängningen
              också på värdet på biståndet.
            </seg>
            <seg n="bf840f78">
              Fru talman! I Afrika har vi en massa tidsinställda bomber som
              kommer att brisera om vi inte får till stånd en bättre effektivitet
              i biståndet. I dag är tillståndet så allvarligt att de människor
              som bor där och har utbildning, resurser och möjlighet i stort
              sett börjar fly från kontinenten och lämna eländet kvar. Det är
              mycket oroande. Hiv/aids-problematiken är en av dessa tidsinställda
              bomber jordbrukspolitiken är en annan.
            </seg>
            <seg n="98ad6353">
              Det är i de fattiga länderna som aidsepidemin får sin stora utbredning.
              Framför allt hotar epidemin att slå ut människor i produktiv ålder.
              Det ger särskilt dystra framtidsutsikter för sådana områden där
              detta håller på att ske.
            </seg>
            <seg n="5d4a20ca">
              I dag har vi 40 miljoner smittade. I år kommer 3 miljoner att
              dö i hiv/aids. Hiv/aids har vridit tillbaka decennier av social
              och ekonomisk utveckling i många utvecklingsländer. Vi får börja
              om från början, och det är naturligtvis dramatiskt.
            </seg>
            <seg n="b8ce30b0">
              Att stoppa spridningen av hiv/aids är ett av FN:s åtta millenniemål.
              Det ska uppnås före 2015. Om inte spridningen av hiv och aids
              stoppas är utsikterna att uppnå de övriga millenniemålen mycket
              små. Större uppmärksamhet måste ägnas denna problematik i biståndsverksamheten,
              menar vi.
            </seg>
            <seg n="6b821619">
              I de fattiga länderna saknas ofta bromsmediciner. Det är inte
              lönsamt för läkemedelsbolagen att satsa på forskning och framställning
              av billiga läkemedel och vacciner i utvecklingsländerna. Därför
              menar vi i Centerpartiet att en del av biståndsarbetet ska inriktas
              på att man ger det i form av medicinsk hjälp för att bota eller
              bromsa epidemins spridning. Vaccin är naturligtvis målet, men
              i dag är det bromsmediciner som gäller och som är viktigast. Med
              tanke på det stora hot som hiv är för mänskligheten borde FN säkerställa
              resurser så att Världshälsoorganisationen får möjlighet att köpa
              loss patent för bromsmediciner mot aids för att förse utvecklingsländerna
              med dem.
            </seg>
            <seg n="4834fd6f">
              Fru talman! Hiv/aids är en bidragande orsak men inte den enda
              till den stora svältkatastrof som återigen hotar Afrika. Eftersom
              hiv/aids slår hårt mot jordbruket på familjenivå och på lokal
              och nationell nivå påverkas näringssituationen och tillgången
              på mat för familjerna på landsbygden.
            </seg>
            <seg n="c89fe020">
              Men även det politiska och ekonomiska klimatet i länderna påverkar.
              Brister i samhällsstyrning kan försämra livsmedelssäkerheten.
              Politiska prioriteringar är direkt avgörande för livsmedelssäkerhet.
              Ett exempel på ett land där den politiska prioriteringen har lett
              till akut svält är Zimbabwe. Landet producerade tidigare mer än
              tillräckligt med livsmedel. Den nuvarande situationen kunde ha
              undvikits om en annorlunda politik hade bedrivits av landets regering.
              Zimbabwe är inte det enda exemplet; det finns många fler.
            </seg>
            <seg n="bd1e7da9">
              I reservation 8 tar jag upp den afrikanska jordbrukspolitiken,
              eller bristen på den. En bättre jordbrukspolitik med möjlighet
              för småbönder att förbättra produktiviteten och inkomsterna är
              en förutsättning för att biståndet ska kunna göra större och egentlig
              nytta i Afrika. Det finns anledning att fundera över det faktum
              att livsmedelsproduktionen per person de gångna åren kraftigt
              har ökat i världens länder alla utom just i Afrika. Livsmedelsbristen
              i Asien är avskaffad och i Latinamerika ökar livsmedelsexporten,
              men i Afrika svälter människor i brist på mat. Det är utomordentligt
              viktigt att få förklaringar till livsmedelsbristen och försenad
              ekonomisk utveckling i de afrikanska länderna, framför allt söder
              om Sahara ett område dit miljoner och miljarder av svenskt bistånd
              har riktats. Vad är det för fel som görs för att inte samma resurser
              finns och samma resultat nås här som på andra håll i världen i
              Latinamerika och i Sydostasien? Det är det här som jag vill ha
              svar på, och vill ha fram med de förslag som jag har lagt fram
              i en motion. Den finns med i betänkandet, som jag har tvingats
              att reservera mig för i reservation 8. Jag yrkar bifall till den,
              fru talman.
            </seg>
          </u>
          <note type="speaker" n="8ebff096">
            Anf. 33 LOTTA HEDSTRÖM (mp):
          </note>
          <u who="lotta_hedstrom_852ee3" xml:id="i-d2dfd4622048d110-3" n="12c2964a">
            <seg n="0598e878">
              Fru talman! Tack för trevliga och intressanta inlägg så här långt!
              Biståndet är verkligen en favoritfråga för utskottet, och det
              är ju också en sak där vi har ett reellt inflytande. Det är inte
              något där utskottet bara kan tycka om vad regeringen ska tycka
              i olika frågor.
            </seg>
            <seg n="d72ce004">
              Men utskottets arbete har inte alltid varit lätt i det här avseendet.
              I många år har många partier faktiskt inte minst Moderaterna förtjänstfullt
              påtalat och tryckt på när det gäller hur svårt det är med uppföljning
              och utvärdering och att man bör göra någonting åt det. Den information
              som vi har fått till utskottet har inte heller varit tillräcklig.
              Som en del i budgetskrivandet tillsammans med regeringen har Miljöpartiet
              verkligen brottats med svårigheterna och snårigheterna i de redovisningar
              som Sida, UD och Finansdepartementet ger oss och som inte riktigt
              rimmar alltid. Det har varit överlappningar på redovisningsåren,
              och avsatta medel stämmer inte alltid med använda medel. Vi har
              gett stackars Sida ganska grymma pålagor i form av limiter och
              anslagssparande, som har gett Sida inskränkningar att handskas
              med, och avläsbarheten av olika siffror i biståndet har varit
              otydlig och svår att följa.
            </seg>
            <seg n="dc4acac3">
              Men alltnog har vi ett bra bistånd i det här landet. Det är till
              och med mycket, mycket bra i en internationell jämförelse både
              i tänkandet, i volymen och i öppenheten. Men det kan fortfarande
              bli mycket bättre.
            </seg>
            <seg n="efefe2d4">
              Jag ska passa på att framföra ett stort tack till Rut, som inte
              är en kvinna i det här fallet utan vårt eget utredningsinstitut
              i riksdagen. Fast just den utredning som jag avser är gjord av
              en mycket kompetent kvinna. Det här har vi fått som underlag till
              utskottet. Det har skapat en större klarhet till den här röran,
              som framför allt kännetecknar relationerna mellan det bilaterala
              biståndet, det multilaterala biståndet och multi-bi-biståndet.
              Det här är lite kryptiskt för utomstående, men det handlar om
              vad Sverige ger direkt till ett land, vad Sverige ger till organisationer
              som sedan ger till andra länder och vad Sverige ger i form av
              öronmärkta pengar till organisationer.
            </seg>
            <seg n="730cb9fe">
              Men den oklarhet i definitioner, den allmänna snårigheten och
              de brister på riktlinjer som har kännetecknat medelstilldelningen
              mellan de här grupperingarna i biståndsgivandet har också bidragit
              till att vi som både kontrollerande och beslutande parlamentariker
              har hamnat för mycket på efterkälken. Det här har ganska noga
              och utförligt berörts av flera av mina föregångare i dagens debatt.
            </seg>
            <seg n="e71bb19d">
              Nu har vi och vi ska i det här sammanhanget, kära kolleger i
              utskottet, en gång för alla uttydas Miljöpartiet genom envisa,
              segslitna och mångåriga duster med regeringen om budgeten under
              mandatperioden lyckats få upp biståndet och volymen till 1 %.
              Så alla andra kan sluta gräla; det är vi som har gjort det! Det
              här är en seger och en anständighetens undre gräns, som nu nästan
              alla i vårt utskott och i omvärlden applåderar.
            </seg>
            <seg n="bc6dab41">
              Det återstår, som sagt, även att strama upp styrningen, kontrollen,
              innehållet och uppföljningen av detta. Jag tror att det här kommer
              att bli ett fortsatt tema under den kommande mandatperioden.
            </seg>
            <seg n="17ed6fd9">
              Ett tema som Miljöpartiet med oro har återkommit till är hur
              bistånd kan felanvändas som bundet bistånd, till militära aktiviteter
              eller till flyktingmottagande. Självklart för oss är att bistånd
              är det som ska ske på plats i länder som behöver hjälp, i värdiga
              och jämspelta former. Avväpning, minröjning, demobilisering och
              fredsskapande aktiviteter, hur fina och behövliga de än må vara,
              ska bekostas av dem som ställt till skadan, till exempel från
              försvarsbudgetmedel men inte av biståndet.
            </seg>
            <seg n="33d05f74">
              Flyktingmottagande ska ses om en långsiktig investering hemma
              för de människor som ska bo hos oss och som ska bidra till vårt
              välmående framöver. Det är inte att ge bistånd. Vad gäller flyktingmottagandet
              vill jag passa på att säga att Miljöpartiet kommer att stödja
              den reservation som Vänsterpartiet har om en långsiktigare och
              säkrare finansiering direkt från FN till UNHCR, FN:s high commissioner
              for refugees . Vi stöder den och kommer att rösta med Vänsterpartiet
              när vi voterar om detta.
            </seg>
            <seg n="afeee798">
              De olika aktiviteterna, eventuellt på marginalen i biståndet,
              hotar biståndets kärna. Vi kommer att ha ett fortsatt vakande
              öga på detta. Inte minst kommer vi att följa hur OECD:s kommitté
              DAC, Development Assistance Committee, kommer att fortsätta med
              sin utveckling av kriterier för bistånd. Regeringen följer i stor
              utsträckning DAC och har den som rättesnöre och normgivare.
            </seg>
            <seg n="e88cca4f">
              Ewa Björling framförde goda ord, och det är roligt att höra en
              sådan moderat företrädare för biståndspolitiken. Men det är svårt
              att förstå hur Moderaterna får ihop frågan om terrorismbekämpningen
              och att samtidigt sänka biståndet med 9 miljarder när Ewa säger
              att det är ett bra bistånd som skapar trygghet, säkerhet och fred
              i världen och att biståndet på alla sätt är bra. Vi menar, i motsats
              till Moderaterna, att biståndsmedlen inte ska få användas just
              till militära ändamål.
            </seg>
            <seg n="262ad64d">
              Skrivningarna i betänkandet i det avseendet är bara snudd på
              vad vi är nöjda med i Miljöpartiet. Vi förutspår att vi under
              kommande mandatperiod med förstärkt observans kommer att få följa
              frågan om vad bistånd ska innefatta. Alla möjliga krafter vill
              ta pengarna i anspråk. Det rör sig om ungefär 25 miljarder vackra
              pengar som inte får tas i anspråk för vad vackert som helst.
            </seg>
            <seg n="dcc8a41f">
              En annan sak som förbigås lite lättvindigt i betänkandet är det
              som kallas för alternativ finansiering av millenniemålen. Alla
              inser att det behövs mer pengar för utveckling i världen, inte
              minst genom millenniemålsåtagandena. I och för sig har vi sett
              en uppmjukning i attityderna till det här under mandatperioden
              när det numera är tillåtet att tala om olika finansiering för
              millenniemålen. Det finns till exempel skatt på flygplatsbiljetter,
              och det finns initiativ från bland annat Frankrike om att söka
              nya former. Men den absolut mest givande frågan skulle vara en
              skatt på valutatransaktioner, den så kallade Tobinskatten. Den
              frågan är det fortfarande stopp för i Sverige. En mycket liten
              procentandel på utförda valutatransaktioner skulle ge stora summor
              till till exempel FN. Det kommer fortsättningsvis att bli en alltmer
              aktuell fråga. Jag har inte hört att någon hittills har nämnt
              den i debatten.
            </seg>
            <seg n="b93fa4ec">
              Ett annat område där Miljöpartiet också skulle vilja se en förstärkning
              och nysatsning är inom NGO-biståndet, särskilt inom det partinära
              verksamhetsområdet. Här finns verkligen det riktigt partnerskapsinriktade.
              Det är vänner som hjälper sina systerorganisationer på en mycket
              mer jämställd basis än vad som någonsin kan prägla rika stater
              gentemot fattiga stater. Dessutom har det partinära biståndet
              just den stora och utomordentligt viktiga uppgiften att sprida
              demokrati och bygga upp ideologiskt baserade partibildningar i
              sina mottagarländer. Här tillgodoses det demokratikrav som Folkpartiet,
              ibland lite förvirrat, efterlyser på allra bästa och mest demokratiska
              sättet.
            </seg>
            <seg n="3d9cb465">
              I det sammanhanget tål att återigen påpekas att Sida, som jag
              annars gärna tar i försvar, inte har varit särskilt hjälpsamt
              eller tillmötesgående mot just dessa våra egna partiers tappra
              insamlingsorganisationer. Där har Sida visat för stor styvmoderlighet.
            </seg>
            <seg n="61f3a658">
              En modell i övrigt som står lite i motsättning till NGO-biståndet,
              men som Miljöpartiet förespråkar just när man har bilateralt bistånd,
              är att ge budgetstöd. Det ska i så fall bygga på en bedömning
              av att landet kan ta emot bistånd, har hyggliga strukturer, har
              gjort en egen genomtänkt progressiv fattigdomsstrategi. Där skulle
              vi snarare, i stället för en massa öronmärkta program och projekt,
              vilja se ett allmänt budgetstöd.
            </seg>
            <seg n="9643f06e">
              Ytterligare en aspekt som är viktig i utformningen av allt bistånd
              är avbindning respektive bindning av biståndet. Vi menar att bistånd
              självklart ska vara av i grunden altruistisk natur, inte njuggt
              ihopkopplat med att redan utsatta länder ska tvingas in i avtal
              om industriköp. Det är bara alltför pinsamt. Under det gångna
              året har tongångarna i det avseendet blivit alltmer insiktsfulla.
              Men samtidigt fortgår i vårt eget land vår vapenexport. Det skriande
              glappet i PGU-fasaden pockar på omedelbara åtgärder och att vi
              i Sverige måste sluta ställa krav och sluta kränga vapen till
              fattiga länder. Det hade vi ingående diskussioner om när vi diskuterade
              PGU-betänkandet häromveckan.
            </seg>
            <seg n="895fad06">
              Vidare vad gäller bindning och avbindning är de exportkredithanteringar
              som finns i Sverige obskyra. Vi vet inte riktigt vad som händer.
              Det talas om affärshemligheter. Men vi vet att det sker subventioneringar
              till gud vet vad. Det behöver rensas upp. Bland annat kan det
              handla om just vapenexport. Vi tycker inte att det är snyggt,
              och det rimmar inte med våra åtaganden i politik för global utveckling,
              PGU.
            </seg>
            <seg n="8a81807f">
              Vi ser också att de stora finansieringsinstituten i världen,
              till exempel Världsbanken, fortsätter att politiskt och ekonomiskt
              villkora hur pengarna ska användas vid upplåning. Det är också
              en form av bindning som vi inte tycker om. Man lämnar inte ansvaret
              till den som själv ska bygga upp sitt land.
            </seg>
            <seg n="1e8b99fa">
              I Irak fortsätter USA att kalla kontrakt till amerikanska företag
              för uppbyggnad och bistånd. Det är också pinsamt och skamligt.
              Man får inte blanda ihop bistånd med vad som helst. Det måste
              vara klara, rena definitioner och riktlinjer för vad som ska vara
              bistånd.
            </seg>
            <seg n="f82e9cf5">
              I WTO fortsätter de rika länderna att hota med indraget bistånd
              om de inte får igenom oförmånliga villkor till fattiga länder
              som de kanske ställer i olika underavtal inom världshandeln. Förra
              veckan hade näringsutskottet sin WTO-debatt. Jag saknade er, kolleger
              i utrikesutskottet, i debatten. Det vara bara jag som var där.
              Sveriges agerande inom världshandeln lämnar fortfarande mycket
              övrigt att önska, som inte ställer de fattiga länderna fria att
              disponera sina råvarutillgångar och handelsvinster på ett sådant
              sätt att de kan utvecklas. Till exempel säger nästan alla företrädare
              att det viktigaste är att fortsättningsvis motverka protektionismen.
              Det menar inte jag. Jag menar att det viktigaste är att motverka
              fattigdomen. Det talas om att det viktiga är att sydsyd-länderna
              ökar sin handel. Det gör de. Den ökar mer än nordsyd-handeln.
              Det är aspekter som definitivt hör ihop i en fullständig biståndsdiskussion.
            </seg>
            <seg n="fa0a6f50">
              Altruismen och det osjälviska givandet uttrycks fortfarande enligt
              den gamla formeln att det är de fattiga kvinnorna i de rika länderna
              som ger pengar till de rika männen i de fattiga länderna.
            </seg>
            <seg n="d7a8ea48">
              Ett annat återkommande tema inom ramen för det multilaterala
              biståndet är hur Världsbanken beter sig med sin energiutlåning.
              Energiomställningen är mänsklighetens ödesfråga, inte bara för
              att vi i rask takt och utan tidiga åtgärder har rusat in i en
              snart alldeles ohållbar klimatsituation orsakad av att vi har
              eldat upp för mycket torv, kol, olja och uran och skruvat på värmereglagen
              alldeles för mycket under efterkrigstidens stora ekonomistiska
              och energislukande industriexpansion.
            </seg>
            <seg n="689ee993">
              Nej, det beror också på att tillgång och kontroll över främst
              olja har gjort världen alltmer ojämlik och alltmer beroende av
              icke-demokratiskt kontrollerade megaföretag. En egenkontrollerad
              och förnybar energiutvinning i fattiga länder kunde ha varit en
              enormt frigörande och välståndsskapande åtgärd för verklig fattigdomsbekämpning
              och utjämning i världen. Men hur ser det ut?
            </seg>
            <seg n="031bfc9d">
              Jo, Världsbanken trots sin numera vackra retoriska formuleringskonst
              och åtaganden i den så kallade Bonnöverenskommelsen att öka andelen
              förnyelsebara energibärare och att öka energieffektiviseringen
              ger än i dag hela 70 % av energiutlåningen till icke-förnybart!
              Och av det är mer än hälften sådant som går till fullständigt
              oförsvarliga storskaliga vattenkraftsprojekt, till exempel till
              de förhatliga dammbyggena. Det rör sig alltså om vattenkraftsprojekt
              i skalan över 10 megawatt per år.
            </seg>
            <seg n="8af6664f">
              De här dammarna har jag ofta tagit upp i mina anföranden. De
              utplånar hela ekosystem. De rubbar grundvattenbalanserna. De hotar
              fred och säkerhet mellan länder. De tvångsförflyttar folk. De
              eroderar eller dränerar hela trakter på vatten och på möjligheter
              till odling och överlevnad. De dammbyggena är en styggelse, hur
              man än vrider på det.
            </seg>
            <seg n="f2151ea1">
              Energiutlåningen i Världsbanken fortsätter egentligen enligt
              samma mönster som förut.
            </seg>
            <seg n="d719a4e7">
              Dessutom subventionerar Världsbanken och de internationella finansieringsinstituten
              kärnkraft. Och kärnkraft är fortfarande inte förnybart. Den blir
              inte någonsin en trygg energikälla, och den är inte ekonomiskt
              bärkraftig i sig.
            </seg>
            <seg n="6d4bdb5b">
              Decentraliserad energiproduktion, med en demokratisk och lokal
              förvaltning, skulle vara ett bra koncept för långsiktig utveckling
              över huvud taget. Det borde vi ha tagit mycket mer fasta på i
              svenskt bistånd.
            </seg>
            <seg n="a330deb8">
              Därför har jag en reservation om detta, reservation nr 7, som
              jag yrkar bifall till.
            </seg>
            <seg n="8e326ff6">
              Agne Hansson talade vackert och väl om miljön, och jag är glad
              för det. Det är naturligtvis en stor hjärtefråga för Miljöpartiet.
              Vi arbetar just nu i slutfasen för att tillsammans med regeringen
              formulera innehållet i den miljömiljard som vi har kommit överens
              om ska finnas. Vi hoppas att det ska ge en tydligare profil vad
              gäller biståndet i miljöhänseende. Framför allt tycker jag att
              Sida redan har en kunskap om detta. Det finns en stor artikel
              i Sidas tidning om Tadzjikistan där man till exempel tar upp att
              det finns en ekologisk katastrof i vardande där vad gäller radioaktivt
              avfall, som ligger i ett berg i denna seismologiskt mycket känsliga
              del av världen.
            </seg>
            <seg n="c09bcd93">
              Nästa område som förtjänar en kommentar innan vi klubbar inriktningen
              på svenskt utvecklingsbistånd är synen på skuldavskrivning. Miljöpartiet
              har i en överenskommelse med regeringen om vad vi ska uppnå under
              denna mandatperiod sagt att vi ska förbättra skuldsituationen
              för de fattiga länderna. Det står i betänkandet, och det tycker
              vi alla på olika sätt.
            </seg>
            <seg n="35aa4c78">
              Vi vet att inget bistånd över huvud taget är meningsfullt om
              vinsterna ska gå till att återbetala diskutabla skulder till nord,
              särskilt som vi vet att nettobetalningsströmmarna fortfarande
              går från syd till nord i världen.
            </seg>
            <seg n="a3d65cff">
              Skuldfällan ligger så att säga och obstruerar verkningsgraden
              för både bistånd och eventuella vinster i handelspolitiken. Men
              vi har inte tillsammans med regeringen kommit i mål i utformningen
              av skuldlättnader i svensk biståndspolicy, och regeringens företrädare
              förefaller passiva och oförstående, eller kanske rentav okunniga
              om denna problematik.
            </seg>
            <seg n="a12d00b3">
              Våra krav är i huvudsak tre:
            </seg>
            <seg n="21e8cb80">
              Vi menar att den skuldavskrivningsprocess som nu finns i HIPC
              är otillräcklig, för långsam och inte rättvis. Man bör kunna använda
              IMF:s guldreserv för att finansiera detta. Poängen måste vara
              att få länderna på fötter, inte att IMF eller andra enskilda långivare
              ska klara sin redovisning med någon sorts plus.
            </seg>
            <seg n="d9435efc">
              Därmed har jag överskridit min tid, och det finns fortfarande
              mycket att säga om biståndet.
            </seg>
          </u>
          <note type="speaker" n="8605064e">
            Anf. 34 AGNE HANSSON (c) replik:
          </note>
          <u who="agne_hansson_33b450" xml:id="i-5fbeefa10d1db619-2" n="b328744b">
            <seg n="b3e3d8a9">
              Fru talman! Nu har vi fått reda på det: Det är Miljöpartiets
              förtjänst att vi nu har fått 1 % av bruttonationalinkomsten som
              bistånd i Sverige. Jag gratulerar till framgångarna jag tycker
              verkligen att det är bra.
            </seg>
            <seg n="36919391">
              Jag begärde replik också för att få tillfälle att säga detta,
              därför att jag har kritiserat Miljöpartiet väldigt kraftigt de
              senaste åren för att just ha backat upp en så låg nivå som regeringen
              har haft. Då har vi i Centerpartiet legat högre i vår målsättning
              att nå enprocentsmålet år 2007. Jag tror att jag vid de tillfällena
              sade att jag inte trodde att Miljöpartiet kommer att lyckas under
              den här mandatperioden. Men tydligen har ni gjort det, och det
              tycker jag i så fall är bra.
            </seg>
            <seg n="341d659f">
              Problemet är bara att det nu blir en dramatisk tröskeleffekt
              i biståndet som riskerar att kvantiteten får stå framför kvaliteten.
              Jag undrar om inte Miljöpartiet möjligen är något oroligt för
              det. Hade vi haft en mer successiv ökning, enligt Centerpartiets
              målsättning, skulle det naturligtvis ha varit mindre risk för
              det i dag.
            </seg>
            <seg n="ee2ac123">
              Detta nu sagt om den här något tjatiga nivådebatten om bistånd,
              som länge har bedrivits.
            </seg>
            <seg n="94b5be88">
              Jag vill gå till kvaliteten och fråga varför Miljöpartiet inte
              har ställt upp på Centerpartiets förslag om ett särskilt miljöbistånd
              i det totala biståndet. Vi har krävt det i flera år, men ni har
              avvisat det. Är det bara privatiseringen av vatten som intresserar?
              Hur ser Miljöpartiet på kampen om vatten i världen i dag? Varför
              har ni inte ställt upp på ett särskilt miljöbistånd?
            </seg>
          </u>
          <note type="speaker" n="3e7f6816">
            Anf. 35 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-4" n="12c2964a">
            <seg n="80670eb2">
              Fru talman! Jag ska börja med att be om ursäkt. Men innan vi
              bytte talman hade vi också många långsamma och inspirerande överskridanden
              av talartiden.
            </seg>
            <seg n="e4b7e9da">
              Bakom kulisserna sker det en hel del som inte syns utåt. Vi har
              faktiskt haft en kontinuerlig kamp med regeringen om att höja
              nivån till 1 % under den här mandatperioden. Så ser det ut. Om
              ni tittar på vad vi lämnar ifrån oss innan förhandlingarna börjar
              har detta varit det starkaste och mest återkommande kravet, och
              vi har vunnit. Det är inte så att vi har varit slappa där, utan
              vi har varit oerhört idoga.
            </seg>
            <seg n="72416a7d">
              Vad gäller tröskeleffekten och möjligheten att svälja en utökad
              biståndsvolym har vi kollat upp det noga. Vi vet att Sida både
              vill och kan klara detta. Det finns också, som sagt, multilaterala
              biståndsgivare som tar del av biståndsökningen.
            </seg>
            <seg n="0ee3a460">
              I kvalitetsdiskussionen jag inledde med att säga att den verkligen
              behövs kanske andra krafter ska ha äran mer än vi. Den är viktig,
              och jag tror att vi bara har börjat på den nu, i en andra vända.
            </seg>
            <seg n="cec3630d">
              Självklart är miljön viktig för oss. Vad vi har gjort och gör,
              och varför vi inte har biträtt det här specifika kravet från Centerpartiet
              just nu, är att vi utformar en tydlig del som kallas miljömiljarden.
              Jag ska på fredag sitta tillsammans med biståndsministern och
              gå in på innehållet i detta. Vi har en tydlig profil på det, och
              det kommer att fortsätta att visa sig. Kommer vi att fortsätta
              att samarbeta med regeringen kommer det att visa sig ännu mer.
              Kommer det att bli en ny regering kommer vi att fortsatt jobba
              för detta. Det finns ingen motsättning det är bara en tidsförskjutning.
            </seg>
          </u>
          <note type="speaker" n="856ec287">
            Anf. 36 AGNE HANSSON (c) replik:
          </note>
          <u who="agne_hansson_33b450" xml:id="i-5fbeefa10d1db619-3" n="b328744b">
            <seg n="181aad66">
              Fru talman! Så det är bara fel parti som har föreslagit att man
              ska lyfta fram och markera miljöfrågorna särskilt tydligt i biståndspolitiken?
            </seg>
            <seg n="3e8afa82">
              Det enda sättet att få fram miljöfrågorna, få fokus på dem och
              kunna angripa problemen med vattendammar och bristen på vatten
              över huvud taget är att man satsar pengar på miljön också. Det
              är tyvärr oftast så att kvantitet och andra åtgärder kommer före
              just uthållig tillväxt, och miljöfrågorna kommer i kläm. Det är
              därför som vi vill fokusera på det. Jag tror att det skulle innebära
              att vi i framtiden på ett helt annat sätt kan få en bättre utveckling
              i världen, få tillgång till rent vatten och sunda livsmedel, om
              vi prioriterar att tydligt i anslagen markera att vi behöver pengar
              för uthållig tillväxt och miljö.
            </seg>
          </u>
          <note type="speaker" n="b08fe142">
            Anf. 37 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-5" n="12c2964a">
            <seg n="5b713259">
              Fru talman! Det finns också i Sidas instruktioner att arbeta
              för detta, och det finns väldigt tydligt i vår PGU. Det handlar
              inte om att det är fel parti, Agne. Det handlar om att den beslutsfattarstruktur
              som vi har i Sverige i dag just nu går ut på att det största inflytandet
              som Miljöpartiet utövar är i budgetförhandlingar. Sedan gör vi
              retoriska eventuella vinster genom att stå här i kammaren och
              prata eller väcka motioner. Vi påverkar politiken i realiteten
              i en grönare inriktning genom budgetförhandlingarna. Detta har
              skapat reell förändring. Att stödja Centerpartiet hade spräckt
              budgetöverenskommelsen. Då hade vi inte fått igenom någonting.
            </seg>
            <seg n="10077b76">
              Du har mitt moraliska stöd, och jag är glad att ni har kommit
              fram till till exempel insikten i vattenfrågorna som vi har drivit
              väldigt hårt, som jag har stått och känt mig väldigt ensam om
              i den här talarstolen i början av den här mandatperioden. Gång
              på gång har jag tagit upp vattenfrågorna och inte hört nästan
              någonting. Nu börjar insikten växa. Jag är väldigt glad att ha
              Centern med mig, och jag har stort förtroende åtminstone för Agne
              Hansson och för delar av Centerns miljöpolitik. Jag är säker på
              att vi kommer att kunna samarbeta om det på olika sätt framöver.
            </seg>
            <seg n="a024b074">
              Jag säger som jag sade i förra repliken: Jag tror inte att det
              finns en reell motsättning mellan oss här i ambitioner, utan det
              handlar om i vilket forum man faktiskt skapar förändring.
            </seg>
          </u>
          <note type="speaker" n="9b567e11">
            Anf. 38 EWA BJÖRLING (m) replik:
          </note>
          <u who="ewa_bjorling_d08852" xml:id="i-ce4ab988cc264b53-3" n="6bd98207">
            <seg n="e55368cf">
              Fru talman! Till att börja med vill jag gratulera Miljöpartiet
              till de intressanta diskussionerna angående alternativ finansiering.
              Det visar att Miljöpartiet tänker nytt i biståndet. Det tycker
              jag är glädjande. Sedan vill jag ta upp frågan om bistånd och
              terrorism som Lotta Hedström har talat om här flera gånger i dag
              och lite grann kommentera detta i förhållande till vårt förslag.
            </seg>
            <seg n="6437fff4">
              Det handlar inte bara om bistånd. Vi talar om politik för global
              utveckling. Då handlar det om att bekämpa terrorism inom flera
              områden. Det är intressant att andra partier också nu börjar vakna
              när det gäller den här frågan, det vill säga inte bara diskuterar
              skyddet mot terrorism, hur vi skyddar våra medborgare med polisens
              hjälp, utan också hur vi går på djupet i den här frågan, hur vi
              gör någonting åt roten till terrorism.
            </seg>
            <seg n="e5a72d09">
              Då handlar det om flera olika saker som inte bara är bistånd.
              Bistånd är en del, men det handlar också om kultur, om utbildning.
              Det handlar till stor del om integration. Det handlar om jämställdhet.
              Det handlar om att vara tydlig i många frågor.
            </seg>
            <seg n="a021389e">
              I dag ser det i Sverige ut så att vi inte ens har ett fristående
              krishanteringscentrum. Det har vi sett med plågsam tydlighet de
              senaste dagarna. Vi har en krisberedskapsmyndighet som inte ens
              har en operativ funktion, så man kan ifrågasätta om den ska finnas
              över huvud taget. Det är enbart stödjande verksamhet, som det
              så fint heter.
            </seg>
            <seg n="4afe14f1">
              Jag skulle vilja ställa en fråga till Miljöpartiet när det gäller
              bistånd och terrorism. Hur kommer det sig att Miljöpartiet inte
              stod bakom den KU-anmälan som jag gjorde för länge sedan, både
              mot statsministern och dåvarande biståndsministern Pierre Schori
              angående bistånd, korruption och Palestina? Det handlar om att
              massor med pengar flödar ut från Sverige och går till Palestinska
              myndigheten som är fullständigt korrupt. Alla de borgerliga partierna
              står bakom. Varför har inte Miljöpartiet modet att också ställa
              sig bakom detta? Vi vet alla att det är fel. Det skulle vara ett
              tydligt tecken i kampen mot terrorismen. Det var ett terrorattentat
              i Israel nu senast i dag.
            </seg>
          </u>
          <note type="speaker" n="8158f71e">
            Anf. 39 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-6" n="12c2964a">
            <seg n="12575a6e">
              Fru talman! Det var en lång vacker inledning som jag trodde skulle
              mynna ut i någonting helt annat, i roten till terrorismen och
              skyddet mot den. Jag tänkte förbereda mig på att säga att man
              då också måste visa i budgettermer att man menar allvar. Men Ewa
              vill landa i en diskussion om stödet till Palestina och terrorism.
            </seg>
            <seg n="1ec7c91e">
              Problemet i Mellanöstern handlar i korthet om att det är en konflikt
              mellan två parter men med en armé. Det större problemet i Mellanöstern
              är den israeliska statsterrorismen.
            </seg>
          </u>
          <note type="speaker" n="012643f6">
            Anf. 40 EWA BJÖRLING (m) replik:
          </note>
          <u who="ewa_bjorling_d08852" xml:id="i-ce4ab988cc264b53-4" n="6bd98207">
            <seg n="c5305ac9">
              Fru talman! Det håller jag absolut inte med om. Det handlar om
              någonting mycket större än så. Det handlar om att vi i västvärlden
              inte heller tar tydligt avstånd från de grupper som håller på
              med terrorism. Det är tveksamt om vi fortfarande ska ge svenskt
              bistånd till sådana grupper som Hamas i Palestina. I dag verkar
              det som om det var Islamiska jihad. Det vet vi inte riktigt ännu,
              men man tror det.
            </seg>
            <seg n="98bc0e37">
              Jag tror att vi aldrig kommer att komma någon vart så länge vi
              inte verkligen visar vår avsky mot detta och tydligt visar att
              det är något som vi inte ska ge bistånd till. Det handlar i så
              fall om att ge bistånd till det palestinska fattiga folket via
              andra vägar. Det är här jag önskar att fler partier skulle vara
              betydligt mer klara och tydliga i sina åsikter i stället för att
              hålla med en regering som är väldigt otydlig i den här frågan
              och väldigt vek.
            </seg>
          </u>
          <note type="speaker" n="342743e0">
            Anf. 41 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-7" n="12c2964a">
            <seg n="23e96648">
              Fru talman! Jag tror inte att det finns någon i den här kammaren
              och i den här riksdagen som inte med kraft tar avstånd från terrorism
              och de fullständigt demokratiskt förödande människor som tar makt
              och våld i sin egen hand. Det finns ingen oenighet om detta.
            </seg>
            <seg n="6f2c4fc2">
              Däremot finns det mycket utvecklingstankar och mycket reformer
              att göra om biståndets inriktning och innehåll. Jag upplever att
              vi just har börjat den processen här. Vi kommer att få bättre
              underlag nu. De utredningar vi har sett och som vi har fått på
              bordet kommer att ge en bättre kontroll över det multilaterala
              biståndet och multi-bi-biståndet. Det ser vi fram emot. Huruvida
              UNRWA kommer att vara med i det eller inte överlåter jag åt framtiden.
              Klart är att palestinska flyktingar och väldigt många palestinier
              är i stort behov av fortsatt stöd, både moraliskt och ekonomiskt.
              Den som ifrågasätter det har inte förstått någonting.
            </seg>
            <seg n="f113ec19">
              Jag skulle vilja att Moderaterna hjälpte till och i en eventuell
              borgerlig valseger står för en bibehållen enprocentsnivå. Precis
              som Ewa Björling själv sade i sitt anförande är biståndet i sig
              en av de absolut största garanterna för en fredlig värld och en
              positiv utveckling. Biståndsnivån, volymen, kommer vi att behöva
              bibehålla framöver, för det ger en större säkerhet än vad någonsin
              bekämpning i ord eller med retorik mot terroristgrupperingar kommer
              att ge.
            </seg>
          </u>
          <note type="speaker" n="9502e2d8">
            Anf. 42 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-4" n="b57deaab">
            <seg n="bb70b73f">
              Fru talman! Det var två aspekter som jag ville ta upp från Lotta
              Hedströms anförande. Den första gäller det nationella budgetstödet
              kontra det öronmärkta biståndet. Jag tycker att Lotta Hedström
              visar en ganska naiv syn på det som ligger väldigt långt från
              den debatt som jag för med exempelvis feministiska grupper världen
              över och med olika personer som också är kritiska till budgetstödet.
            </seg>
            <seg n="0a7c544c">
              För det första är det ett stort problem med budgetstödet i dag
              att man inte får en tillräckligt god insyn. En del länder som
              får budgetstöd är inte fullt fria demokratier, det vill säga medborgarna
              har inte valt ledarna. De lever i länder där man inte får tycka,
              tänka och tro helt fritt, vilket gör att det inte är en legitim
              regering.
            </seg>
            <seg n="f40961bb">
              För det andra går principen bort där vi kan öronmärka bistånd.
              Jag pratade med en grupp afrikanska feminister för ett tag sedan
              som var väldigt kritiska till budgetstöd. De sade: Tidigare när
              ni hade öronmärkt bistånd från Sveriges sida till vårt land kunde
              vi veta att vi skulle få våra preventivmedel, att våra kvinnoprojekt
              skulle vara garanterade och framför allt att kvinnan skulle ha
              en aktiv roll. På vad sätt kommer mina rättigheter att tas upp
              i ett parlament där det finns en kvinna av 200 ledamöter? Männen
              struntar i dem. Mina rättigheter kommer inte fram.
            </seg>
            <seg n="6cc9f978">
              Därför tycker jag att även om nationellt budgetstöd kan vara
              bra i många former är det en debatt som vi måste ta. Det är den
              svaga människan som ska stå i centrum när vi ska lyfta den utsatta
              och inte regeringar som i vissa fall nu.
            </seg>
            <seg n="d17e4a18">
              Jag skulle också vilja gå in på DAC-kriterierna och militärt
              stöd. Från Folkpartiets sida är vi glasklara. Man ska inte använda
              biståndspengar till militära insatser. Men vi gör också en skillnad
              på vad som händer fram till ett krig och vad som händer när kriget
              är över. Det finns en stor skillnad. Vi tycker att det är väldigt
              bra att man kan använda biståndspengar till att rehabilitera barnsoldater,
              till minröjning och annat. Det är faktiskt en förutsättning att
              man har säkerhet på fältet för att kunna föra fram de humanitära
              insatserna.
            </seg>
          </u>
          <note type="speaker" n="0f0c005d">
            Anf. 43 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-8" n="12c2964a">
            <seg n="3e1250b0">
              Fru talman! Jag tackar för intressanta frågor. Jag menar att
              diskussionen om utformningen av biståndet verkligen behövs. Jag
              är glad att Birgitta tar upp den tråden nu. Man måste göra en
              nyanserad bild av mottagarländerna. Om man verkligen vill få ett
              innehåll i att det ska vara partnerskapsbaserat mer än någon sorts
              patriarkalisk eller postkolonial välgörenhet måste man utgå från
              att det finns vilja och kompetens i mottagarlandet att verkligen
              själv lyfta sig i håret, att skapa egna strukturella förutsättningar
              för att bekämpa sin fattigdom. Utgångspunkten måste vara hållbara,
              genomtänkta, progressiva fattigdomsstrategier och att hjälpa länderna
              att göra det själva. Hur vill vi klara av att bekämpa vår fattigdom?
            </seg>
            <seg n="71df8978">
              Om man då finner att det finns en nöjaktig nivå på administrativ
              kapacitet och demokrati måste man naturligtvis komma fram till
              ett budgetstöd, att ett förtroende ska visas.
            </seg>
            <seg n="5c3eda7f">
              Med de krav som Folkpartiet har hamnar vi i ungefär samma diskussion
              som i Sverige när man till våra kommuner hellre vill ha en påse
              pengar än en massa specifika öronmärkta pengar för alla möjliga
              krav som staten tycker är viktiga och bra.
            </seg>
            <seg n="7ed34c72">
              Hur ska Birgitta kunna garantera att man inte med ett rent öronmärkt
              stöd i en massa olika program och projekt hamnar i en nykolonial
              attityd där vi som biståndsgivare ska tala om: Det här är bra
              för er?
            </seg>
            <seg n="f917cd3c">
              Det är hela tiden en levande avvägning. Vi måste kunna spela
              på olika instrument. Ibland är det bra med projekt och program
              som är öronmärkta. Ibland ska vi kanske överväga att oftare ge
              ett budgetstöd.
            </seg>
            <seg n="e15fa062">
              Med den inställning som Folkpartiet har undrar jag om det till
              slut är någon annan än Norge som är värdig att ta emot svenskt
              bistånd.
            </seg>
          </u>
          <note type="speaker" n="489d8e23">
            Anf. 44 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-5" n="b57deaab">
            <seg n="5b683603">
              Fru talman! Visst är det det. Ungefär 40 % av världens länder
              är fortfarande diktaturstater. 60 % av världens länder är alltså
              demokratier. Där finner vi många utvecklingsländer som det går
              helt rätt för. De satsar på att stärka kvinnors rättigheter, de
              satsar på progressiva reformer och seriös fattigdomsbekämpning.
            </seg>
            <seg n="d3483e93">
              Jag är trött på den här diskussionen. När man från västs sida
              kommer med åsikter och rättigheter som faktiskt inte är västerländska
              rättigheter, utan FN:s deklaration om mänskliga rättigheter kallas
              det nykolonialism i västerländsk stil.
            </seg>
            <seg n="40e1b61f">
              Det handlar inte om det. Det handlar om fasta principer. Vad
              är viktigast att stödja eller lyfta upp en regim som kränker mänskliga
              rättigheter dagligen, eller säga att det finns vissa universella
              rättigheter och de ska alla människor, även kvinnor, i hela världen
              ha?
            </seg>
            <seg n="5c0344ca">
              När det gäller demokratibiståndet, där vi har en starkare princip
              än många andra partier, handlar det om att vi vill sätta det högst
              på agendan. Det handlar inte om att vi vill svika folken i Vietnam,
              Laos, Zimbabwe eller Kuba. Det handlar om att hitta andra sätt
              som att jobba med NGO:er i stället, att jobba via FN-systemet,
              att jobba via EU-biståndet, men inte att jobba direkt. Svenska
              skattebetalares pengar ska ju inte gå rakt ned i diktaturers fickor.
            </seg>
            <seg n="5c2562c8">
              Det är det som pågår just nu. Det nationella budgetstödet är
              en stor del av det. Det missgynnar inte minst kvinnor.
            </seg>
          </u>
          <note type="speaker" n="52ff4dbb">
            Anf. 45 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-9" n="12c2964a">
            <seg n="d854b480">
              Fru talman! Som jag sade tycker jag att NGO-biståndet är väldigt
              bra. Jag tror att det är den form som bör växa mest framöver eftersom
              den är mest partnerskapsinriktad och inte är på ett statligt plan.
              Där har vi en värdegemenskap.
            </seg>
            <seg n="fd05dd7a">
              Du säger att du är trött på diskussionen. Ta inte upp den då.
              Det är precis den här svåra diskussionen som behövs om och om
              igen. Är det rätt eller inte rätt att ha diplomatiska förbindelser
              med Zimbabwe? Stöder vi eller stöder vi inte det zimbabwiska folket
              genom att ha en svensk diplomat där och stödja ekonomiskt på olika
              sätt?
            </seg>
            <seg n="1f55cfb9">
              Det är en levande diskussion. Det gäller inte bara att ha principer,
              Birgitta, utan det gäller att ha sakkunskap i varje enskilt fall
              och att väl avväga olika instrument. Den svartvita förenklade
              demokratisyn som Folkpartiet pratar om håller inte hela vägen.
            </seg>
            <seg n="54f16fe6">
              Ni har också ganska ofta en diskussion i de här sammanhangen
              om förhållningssättet till de olika mänskliga rättighetsprinciperna.
              Vi har två huvudkonventioner. Den ena handlar om medborgerliga
              och civila rättigheter. Den andra handlar om ekonomiska och sociala
              rättigheter. En gång för alla måste Folkpartiet förstå att de
              två är likställda. De två målsättningarna är ett. Alla FN-dokument,
              alla FN-deklarationer talar om att alla mänskliga rättigheter
              är odelbara och inbördes samspelta. Det är precis det som den
              här diskussionen handlar om.
            </seg>
            <seg n="810c6571">
              Att inte stödja en diktator innebär ibland att svika ett folk.
              Så problematiskt är det ibland. Problematisera mer och håll inte
              fast vid svartvita principer som faktiskt inte håller hela vägen.
            </seg>
          </u>
          <note type="speaker" n="fda8a055">
            Anf. 46 CARINA HÄGG (s):
          </note>
          <u who="carina_hagg_47dc40" xml:id="i-4c083b5def1b66d8-0" n="a2e3c3a1">
            <seg n="ee6f59fa">
              Fru talman! Jag vill inleda med att yrka avslag på de reservationer
              som har bifogats betänkandet och bifall till majoritetens ställningstagande
              i utrikesutskottet.
            </seg>
            <seg n="af4d22de">
              I dag behandlar vi här i kammaren utgiftsområde 7 inom internationellt
              bistånd. Betänkandet innehåller även förslag från Riksrevisionen
              till riksdagen om bland annat myndigheternas anslag Internationellt
              bistånd.
            </seg>
            <seg n="76b60a6a">
              Till betänkandet är också fogat en utredning som riksdagens utredningstjänst
              så förtjänstfullt genomfört kring det multilaterala samarbetet.
              Jag menar att det är ytterligare ett bra exempel på utskottets
              arbete, ett initiativ som vi har tagit både när det gäller att
              förnya arbetet och att följa upp det vi redan har beslutat.
            </seg>
            <seg n="abcbb0a5">
              Utöver att fatta beslut och ta ansvar måste man våga ompröva
              vilka styrmedel vi kan förbättra och utvärdera dem vi redan har.
              Det ska bli spännande att fortsätta att följa upp den här rapporten,
              men också viktigt och ansvarsfullt.
            </seg>
            <seg n="eb750c15">
              Insikten om behovet av strategier som styr principer för fördelning
              mellan olika anslag finns, och det är glädjande nog en bred enighet
              kring detta. Vi välkomnar att regeringen ska tillsätta en utredning
              och göra en översyn av den här viktiga frågan.
            </seg>
            <seg n="9f95b5a6">
              Ramen för utgiftsområde 7 uppgår till drygt 26 miljarder kronor.
              Majoriteten välkomnar förslaget att biståndsramen för 2006 kommer
              att uppgå till 1 % av bni. Jag tänker inte ge mig in i någon diskussion
              om vem som har verkat mest i den riktningen. Jag tror att jag
              kan konstatera att det finns flera partier som har haft med detta
              i sina utfästelser under en längre tid och inför den här mandatperioden.
              Jag är väldigt glad att vi är där.
            </seg>
            <seg n="ea37d5a9">
              Jag vill understryka att vi nu når detta mål, även om det inte
              är någon nyhet. Vi har länge visat på den här vägen och att vi
              skulle uppnå 1 % under den här mandatperioden.
            </seg>
            <seg n="6fecc279">
              Att vi nu steg för steg har ökat anslaget upp till 1 % är ju
              något som vi alla måste glädjas åt. Det känns därför lite förvirrande
              att det är så lite glädje över det. Det är mera gnäll och man
              vill hålla kvar vid den misstroende inställning som man har byggt
              upp under åren.
            </seg>
            <seg n="e1df5d1a">
              Inse nu att vi är där. Gläds åt det tillsammans med dem som har
              möjlighet att göra ytterligare insatser för att hjälpa till att
              utrota fattigdomen. De fattigaste ska kunna känna trygghet i att
              vi finns på deras sida.
            </seg>
            <seg n="2927f759">
              Vi måste nu intensifiera våra ansträngningar för att fler ska
              ta sin del av ansvaret för att utrota fattigdomen och uppnå millenniemålen
              att halvera fattigdomen till 2015. För att nå dit krävs ställningstaganden
              men också ökade ekonomiska resurser.
            </seg>
            <seg n="76008fb6">
              EU har kommit överens om ett nytt gemensamt mål som helhet om
              0,56 % av bni som ett delmål på väg mot den nivå som FN har satt
              på 0,7 %. Det kräver en årlig ökning av det offentliga utvecklingsbiståndet
              på 20 miljarder euro.
            </seg>
            <seg n="229a26c3">
              Sverige samarbetar på olika sätt med 120 länder i Afrika, Asien,
              Latinamerika, Centralasien och Europa. Samarbetet mellan Sverige
              och de olika länderna är av olika art och omfattning. Jag har
              under de här åren oftare hört krav på att vi ska utöka samarbetet
              till nya regioner och länder än motsatsen.
            </seg>
            <seg n="b820f240">
              Ordet programländer är ju utmönstrat och vi använder ordet landstrategier.
              De länder som är föremål för landstrategier är för närvarande
              ca 45 stycken. Strategin med Somalia är förlängd kan jag informera
              om. De ca 45 länderna finns uppräknade i budgetpropositionen under
              utgiftsområde 7.
            </seg>
            <seg n="9d42ca77">
              Jag tycker att det är viktigt att man också säger något om vilka
              länder vi ska samarbeta med kring landstrategier. Det är också
              viktigt att vi hela tiden omprövar det. Personligen menar jag
              att tiden är inne för att låta samverkan med Indien helt övergå
              i ett vardagligt samarbete som bygger på de goda relationer som
              vi har byggt upp mellan våra länder under åren. Jag står för ett
              utfasat bistånd på sikt.
            </seg>
            <seg n="63b847fd">
              Nu talas det om någon gång efter 2009. Indien har fortfarande
              stora problem och miljoner fattiga men det är Indien som självt
              har möjlighet att arbeta med den frågan. Det har man visat till
              viss del. Medelklassen i Indien omfattar i dag 250 miljoner och
              andelen fattiga har sjunkit från 53 % till 26 % av befolkningen.
              Ännu beräknas 260 miljoner indier, inte minst kvinnor, leva i
              fattigdom. Detta var en mer personlig reflexion som jag tillät
              mig, men jag tror att jag har meningsfränder här i riksdagen på
              denna punkt.
            </seg>
            <seg n="1c02de68">
              Fru talman! Jag ska också säga något om en ny strategi för Afrika.
              För snart 10 år sedan togs initiativ till en ny svensk politik
              för Afrika. I det arbetet hade riksdagen genom utskottets ledamöter
              en god insyn och påverkansmöjligheter när det gällde arbetet.
              Det var både från oppositionen och från majoritetssidan.
            </seg>
            <seg n="d45ff726">
              Vi hade möjlighet att inte minst påverka slutresultatet. De var
              inte längre mottagare och vi inte ensidigt givare, utan i våra
              texter betonade vi samarbetet. Det var en brytning med bilden
              av Afrika som fattiga, svältande hjälplösa människor till ett
              tydliggörande av människors egen kraft att förändra sin tillvaro.
              Det var ett ställningstagande som vi ska bygga vidare på nu när
              vi får möjlighet att göra en förnyad översyn av vår Afrikapolitik.
            </seg>
            <seg n="a9b78fbb">
              Jag vill inte så här inledningsvis i arbetet låsa fast mig vid
              vilka synpunkter vi ska landa i.
            </seg>
            <seg n="ced99d53">
              Först ska vi analysera vad som har hänt och kanske också vad
              som inte har hänt. Visst finns det självklara konstateranden,
              som att Zimbabwes folk drivs till avgrunden. Det beror ju på president
              Mugabe och regimens politik. Det kräver inte mycket analys. Men
              andra länders mer komplexa situation är värd att fördjupa sig
              i under arbetet så att man kan dra relevanta slutsatser. De positiva
              exemplen bör lyftas fram, liksom AU:s ambitioner och möjligheter.
            </seg>
            <seg n="2a0ed251">
              Annat, som Sidas ställningstagande för nolltolerans mot korruption
              bör vara ett välkommet inslag i arbetet.
            </seg>
            <seg n="2366f9d8">
              Frågor som bör ställas är: Hur värderar vi varningssignaler om
              att utvecklingen riskeras? Kommer en geopolitisk kamp att sätta
              käppar i hjulet? Riksdagens erfarenheter bör även denna gång,
              enligt min mening, tas till vara på ett konstruktivt sätt.
            </seg>
            <seg n="1244fc52">
              Men, fru talman, vi får inte glömma att Afrika också är rikedom.
              I vissa länder finns enorma naturtillgångar, men människorna har
              sedan kolonialtidens dagar förnekats rätten att själva dra fördelar
              av dem. Det är viktigt att Afrikas egna resurser kommer de egna
              invånarna till del. Och det är vår skyldighet att synliggöra detta
              förhållande och vilka som är aktörerna. Här vill jag nämna att
              PGU är ett nytt redskap i det arbetet, även om inte PGU i sin
              helhet diskuteras här i dag utan det är den del av PGU som vi
              är en del av.
            </seg>
            <seg n="483ccbed">
              Vi hörde i dag på morgonen om Guldfynd och de så kallade blodiga
              diamanterna. Det visar än en gång på biståndets villkor och utvecklingens
              motkrafter, liksom vårt eget ansvar, inte minst som aktiva konsumenter.
            </seg>
            <seg n="2c44ce1a">
              Utrikesutskottet har även haft att behandla 186 motioner. Jag
              tycker att vi nu får färre motioner om de här frågorna. Det är
              också färre som tar del i de här debatterna, även om det fortfarande
              är många. Vad det beror på kan vi i alla fall fundera över.
            </seg>
            <seg n="bd49996c">
              Det finns även någon reservation och något särskilt yttrande,
              men ingen linje som kunnat samla oppositionen. Jag kan konstatera
              att det finns en hygglig samsyn kring biståndet, men inte när
              det kommer till att vilja avsätta medel. Då tänker jag på m och
              c.
            </seg>
            <seg n="37ad7ec1">
              Jag är inte förvånad, tvärtom. Biståndet är kanske inte tillräckligt
              viktigt för oppositionen för att man ska kunna samlas kring en
              enda politisk inställning och en enda budgetmotion. Världens fattiga
              har inte varit i oppositionens fokus eller varit samtalsämne vare
              sig i badbaljan eller i bistron på tåget. Inte ens på kafferepet
              i Bankeryd fick världens fattigaste något utrymme. Det borde vara
              rätt klart för väljarna vilka de kan lita på när det gäller engagemang
              för utvecklingsfrågor.
            </seg>
            <seg n="2908c376">
              Moderaterna vill redan nästa år skära bort ett rejält stycke
              av biståndet. Man talar samtidigt om kommande betydande besparingar.
              Moderaterna öppnar vidare för att använda biståndspengar till
              militära insatser. Jag tycker att det är djupt oroande.
            </seg>
            <seg n="c9c9c836">
              Man talar också om NGO:ernas viktiga roll. Det är en uppfattning
              som vi alla delar. Samtidigt ska vi inse att i NGO:ernas roll
              ligger en självständighet och deras egna prioriteringar. Riksdagen
              ska inte kunna beordra en organisation till insatser. Vi kan ha
              förhoppningar, vi ska samarbeta och sätta upp villkor för finansieringen,
              men NGO:ernas självständiga roll är också någonting som vi måste
              värna.
            </seg>
            <seg n="375f0815">
              Centern vill också sänka biståndet, men inte lika mycket som
              Moderaterna. Man vill satsa på jordbruket. Agne Hansson har utvecklat
              hur man ser på miljöbiståndet och det har förts en dialog med
              Lotta Hedström så jag ska inte gå in på den delen mer.
            </seg>
            <seg n="9bbf8029">
              Men jag vill gärna erkänna att jag tycker att det är svårt att
              beskriva oppositionens inriktning för biståndet. Det är spretigt.
              Holger Gustafsson sade i ett tidigare inlägg att det krävs kreativitet
              för att få ihop borgarna. Då kanske det är bristande kreativitet
              från min sida som gör att jag inte kan få ihop detta riktigt.
              Men det blir sammantaget svårt att tolka efter nästa val. Mer
              av det som redan görs är ju oppositionens ledstjärna.
            </seg>
            <seg n="9f002172">
              Det blev visst någonting gemensamt i textform från oppositionens
              sida, om än lite virrigt, om Kuba. Men man var väl i akut behov
              av att hitta något att skriva ihop sig om. Men lite saklighet
              hade kanske varit på sin plats. Den diskussionen hänvisar jag
              intresserade till att utveckla med Kaj Nordquist som kommer att
              företräda oss socialdemokrater i nästa anförande.
            </seg>
            <seg n="b1f736ae">
              Vid förra årets debatt, fru talman, frågade jag alla borgerliga
              partiföreträdare om de i sina europeiska och internationella kontakter
              och överläggningar driver SRHR-frågorna och kvinnors rättigheter.
              Då visade det sig att inget parti gjorde det, inget man kunde
              redovisa. Så nu är min självklara fråga i år igen om det hänt
              någonting sedan förra debatten här i kammaren. Har det hänt något
              under året? Har ni något att redovisa eller är era partiföreträdare
              fortfarande lika tysta när de passerat riksgränserna?
            </seg>
            <seg n="81dffdbf">
              Utskottet skriver om legala och säkra aborter i sina betänkanden
              numera, men är vi alla budbärare? Att häva fattigdomen om man
              inte ger människor möjlighet att bryta befolkningsrika strukturer
              är svårt för att inte säga omöjligt. Tillgången till familjerådgivning
              krävs. Hiv/aids-katastrofen kräver att patriarkala strukturer
              bryts ned. Feminism behövs som ett utgångsläge för analys.
            </seg>
            <seg n="5164c1fd">
              Fru talman! Jag har i denna kammare vid upprepade tillfällen
              pekat på den oheliga alliansen mellan president Bush, Heliga stolen
              och islamister. Nu oroar jag mig för att även Ryssland närmar
              sig deras bokstavligt talat för kvinnor livsfarliga inställning.
              På konferensen Från FN till Örebro den 30 november, alltså dagen
              för Världsaidsdagen den 1 december, talade jag bland annat på
              det temat. President Putin har vid flera tillfällen ifrågasatt
              frivilligorganisationernas verkliga motiv, alltså demografiska
              motiv, och hävdat att man skulle vilja försvaga Ryssland genom
              att jobba med familjeplanering. Det är samma argument som man
              har mött i till exempel en del afrikanska länder.
            </seg>
            <seg n="f582f480">
              Det finns mot den bakgrunden skäl att oroa sig för vad den nya
              lagen om frivilligorganisationerna kommer att slå mot, om det
              blir de som arbetar för kvinnors rättigheter, och då även sexuella
              rättigheter, som kommer att få ta stryk. President Putin ger nämligen
              i samma andetag den ryska ortodoxa kyrkan ett allt större utrymme
              i frågor om familjen och sociala förhållanden. Webbsajter med
              koppling till ryskortodoxa kyrkan sprider förvrängda fakta om
              den ryska familjeplaneringsorganisationen RFPA. Man har i flera
              år utgjort en särskild måltavla för smädelse och förtal från kyrkliga
              grupper.
            </seg>
            <seg n="9954f97d">
              Vi kan nonchalera dem med att de fortfarande är för små för att
              kunna påverka. Samtidigt vet vi att omvärlden missbedömde den
              omsvängning av agendan som tillsättandet av president Bush innebar.
              Vi bör vara väl observanta och oroade för utvecklingen i Ryssland,
              inte minst för deras egen skull men också för hur de här oroande
              signalerna på sikt kan komma att påverka omvärlden, inklusive
              våra förutsättningar att bekämpa hiv/aids och fattigdom tillsammans.
            </seg>
            <seg n="62656268">
              Jämställdhet mellan könen minskar fattigdomen och räddar och
              förbättrar liv. Men den slutsatsen behöver fler budbärare. Det
              vi allra minst behöver är ju fler som aktivt engagerar sig mot
              det arbetet.
            </seg>
            <seg n="18df0026">
              Birgitta Ohlsson tog upp några frågor som jag av tidsskäl har
              lite svårt att hinna bemöta, men det var lite slarvigt. Det har
              vi ju sett exempel på tidigare. Det svenska biståndet till Etiopien
              har stoppats. De 120 miljoner som skulle ha gått till budgetstöd
              får nu omprövas. Samma sak hände när det gällde Uganda. Med anledning
              av den utveckling vi har sett har man hållit inne det budgetbalansstöd
              som har utlovats tidigare. Vi vet att det också i slutet av denna
              vecka hålls ett möte i EU där man ska diskutera inom Afrikagruppen.
              Eventuellt kommer det nya ställningstaganden. Det är inte så att
              vi inte har reagerat. Naturligtvis måste man reagera och se hur
              man ska kunna gå vidare på ett ansvarsfullt sätt.
            </seg>
          </u>
          <note type="speaker" n="afdf9196">
            Anf. 47 AGNE HANSSON (c) replik:
          </note>
          <u who="agne_hansson_33b450" xml:id="i-5fbeefa10d1db619-4" n="b328744b">
            <seg n="d8c5017e">
              Fru talman! Jag blev för det första något förvånad när Carina
              Hägg sade att oppositionens biståndspolitik spretar förskräckligt
              mycket.
            </seg>
            <seg n="ac651428">
              Låt mig först och främst säga att det finns tre partier i oppositionen
              som ligger nästan precis på samma biståndsmål när det gäller nivån.
            </seg>
            <seg n="2e0ee031">
              Dessutom finns det en samsyn. Vi fokuserar betydligt mycket mer
              på innehållet där ni bara pratar om nivåer och pengar. Vi har
              tydligt visat i de reservationer som finns, i förslag och i motioner
              att vi vill fokusera mer på effektivitet och kvalitet, koncentrera
              biståndet till de länder där det ger verklig effekt, väga in mänskliga
              rättigheter och demokrati som krav för biståndet på ett helt annat
              sätt och lägga en säkerhetsaspekt i biståndet för att verkligen
              se till att det blir effekt där vi betalar ut pengar, att det
              blir lugn och stabilitet i de länder som behöver svenskt bistånd.
            </seg>
            <seg n="49bb839b">
              Jag är för det andra något förvånad också över att Carina Hägg
              jämför Centerns biståndsmål med Moderaternas nuvarande. Visst
              ska vi glädjas över enprocentsmålet. Det gör jag med. Vi närmar
              oss ju glädjens högtid framför andra. Men låt mig peka på att
              det bistånd som Socialdemokraterna i dag betalar ut i realiteten,
              när man tar bort anslagsbesparingarna, ligger betydligt lägre
              än den målsättning som Centerpartiet har i budgeten i dag. Så
              jag tycker inte att Carina Hägg har så förskräckligt mycket innehåll
              och nivå att slå sig för bröstet för om man jämför med vad Centerpartiet
              föreslår.
            </seg>
          </u>
          <note type="speaker" n="133efa5b">
            Anf. 48 CARINA HÄGG (s) replik:
          </note>
          <u who="carina_hagg_47dc40" xml:id="i-4c083b5def1b66d8-1" n="a2e3c3a1">
            <seg n="2162a04e">
              Fru talman! Till att börja med tycker jag att det är väldigt
              glädjande att Agne Hansson, trots att Centerpartiet har en annan
              nivå på biståndet, ändå känner en glädje med oss som har lyckats
              uppnå enprocentsmålet. Det känns positivt.
            </seg>
            <seg n="bd743a78">
              Eftersom vi har lagt så mycket kraft på att höja nivån på vårt
              bistånd upp till 1 % har naturligtvis mycket av den offentliga
              debatten handlat om just nivåerna. Under tiden har vi naturligtvis
              funderat över inriktning, förändringar, vad vi vill. Jag tror
              att vi kanske lättare kan föra den diskussionen, inte minst i
              utrikesutskottet, lite mer publikt och få fler att känna ett engagemang
              i den. Jag tror nämligen att det krävs mycket mer fokus också
              på biståndets inriktning framöver. Den diskussionen är jag beredd
              att ta del av på ett kanske ännu mer aktivt sätt. Men jag har
              försökt att ge lite vinkar och har pekat på Indien och på den
              nya Afrikastrategin, och jag menar att utskottets ledamöter från
              såväl oppositionen som majoriteten måste finnas med i det arbetet.
            </seg>
            <seg n="7177f90d">
              Jag vill också säga, och det är en personlig reflexion, att många
              människor som bor i vårt land har sina rötter och ett engagemang
              i Afrika, som kommer att få en ännu större del av vår biståndskaka.
              Det är klart att de är en resurs i det arbetet. De har ofta en
              väldigt stor kunskap om lokala och regionala förhållanden. Jag
              tycker att vi ska vidga kretsen när det gäller vilka som kan vara
              med i diskussionen, och då har vi flera olika organisationer till
              vår hjälp.
            </seg>
          </u>
          <note type="speaker" n="e6d2e188">
            Anf. 49 AGNE HANSSON (c) replik:
          </note>
          <u who="agne_hansson_33b450" xml:id="i-5fbeefa10d1db619-5" n="b328744b">
            <seg n="caec967b">
              Fru talman! Jag är enig med Carina Hägg om den saken. Jag tycker
              att vi ska hjälpas åt att sprida och bredda debatten om innehållet.
              Jag hälsar med glädje att i alla fall Carina Hägg personligen
              har den ambitionen. Det tycker jag är ett första viktigt steg.
            </seg>
            <seg n="5203485f">
              Carina Hägg nämnde Afrika som exempel när det gäller nya landstrategier
              och utvärderingen av effekterna hittills av vårt bistånd till
              de afrikanska länderna. Jag tar också upp biståndet till Afrika
              och vikten av att man analyserar Afrikastrategin på ett helt annat
              sätt än vad man har gjort hittills.
            </seg>
            <seg n="0376cf36">
              Jag konstaterar att man till exempel borde analysera vad det
              är som har gjort att livsmedelsbristen i stort sett är avskaffad
              i Sydostasien och att livsmedelsexporten nu börjar ta fart i Latinamerika,
              medan den fortfarande står still i de afrikanska länderna och
              människorna svälter. En orsak är naturligtvis att det förs en
              felaktig jordbrukspolitik av regimerna i många länder. Man ser
              till att pengarna går till den egna kassan och ser till att bönderna
              inte har möjlighet att producera livsmedel till den breda allmänheten
              utan bara till ett fåtal så att människor knappt kan livnära sig.
              Det måste vara en viktig del i innehållet att analysera den livsmedelspolitik
              som länderna bedriver för att se till att maten kommer den breda
              allmänheten till del. Det är det som jag har tagit upp och som
              jag har fått avslag på, och det beklagar jag.
            </seg>
          </u>
          <note type="speaker" n="1aed4734">
            Anf. 50 CARINA HÄGG (s) replik:
          </note>
          <u who="carina_hagg_47dc40" xml:id="i-4c083b5def1b66d8-2" n="a2e3c3a1">
            <seg n="9f547e2c">
              Fru talman! Jag tycker att vi från utskottsmajoritetens sida
              väl uppmärksammar frågor som möjligheten att äga land och inte
              minst möjligheten för kvinnor att ta lån. Vi vet att i Afrika
              är en majoritet av kvinnor jordbrukare. Det kan också spela roll
              för att man inte har satsat tillräckligt mycket på att se jordbruket
              som en nödvändig och viktig faktor för att förändra situationen
              när det gäller tillgång till mat och utveckling.
            </seg>
            <seg n="f994a54a">
              Det är också viktigt, som vi har sett under senare år, att ge
              människor möjlighet att leva kvar i de bygder som de i första
              hand skulle välja att finnas kvar i och inte tvingas flytta in
              i megastäderna. Man har ju inte kunnat utveckla dem och ta emot
              människor som kommer från landsbygden på ett positivt och tillräckligt
              bra sätt. Det klarar man inte någonstans i världen med en så otrolig
              tillväxt i antalet människor, och det har man inte heller gjort
              här. Ytterligare ett problem med den omflyttning som sker är att
              man inte i tillräcklig omfattning utvecklat jordbruket från överlevnadsjordbruk
              till vad man ibland i Afrika kallar för kommersiella jordbruk,
              som ger mer avkastning än vad den egna familjen behöver för sitt
              dagliga uppehälle.
            </seg>
          </u>
          <note type="speaker" n="95bdb679">
            Anf. 51 EWA BJÖRLING (m) replik:
          </note>
          <u who="ewa_bjorling_d08852" xml:id="i-ce4ab988cc264b53-5" n="6bd98207">
            <seg n="97c9adb1">
              Fru talman! Till att börja med gläder vi oss gemensamt åt att
              vi nu vill ha en ny Afrikastrategi. Det är bra.
            </seg>
            <seg n="07d12c6d">
              Sedan vill jag ställa några frågor till Socialdemokraterna. Dem
              vill jag gärna ha svar på här och nu.
            </seg>
            <seg n="fb210852">
              Hur kan Socialdemokraterna försvara att ha landstrategier när
              vi inte ställer krav på åtminstone försök till reformer, fungerande
              rättsstat, mänskliga rättigheter och demokrati? Hur kan Socialdemokraterna
              försvara att vi ger bistånd till Palestina där det eventuellt
              kan gå till Hamas, som är en terrororganisation? Hur kan Socialdemokraterna
              försvara att ge bistånd till så kallad kultur när vi skickar pengar
              till att betala pianon till Indien? Det är ett land som är väldigt
              mycket på frammarsch, tillsammans med Kina, och snart går om oss
              i Europa. Hur kan Socialdemokraterna försvara att ge bistånd till
              RKU där man bedriver antisemitisk propaganda? Hur kan Socialdemokraterna
              försvara det ökade multilaterala biståndet när vi inte ens har
              en fungerande strategi för hur vi gör?
            </seg>
            <seg n="bed4055d">
              Är det här väl använda skattepengar och ett bistånd med kvalitet?
              Jag skulle vilja säga: Rensa upp i biståndet! Därefter är det
              intressant att också diskutera kvantiteten.
            </seg>
          </u>
          <note type="speaker" n="315c3e56">
            Anf. 52 CARINA HÄGG (s) replik:
          </note>
          <u who="carina_hagg_47dc40" xml:id="i-4c083b5def1b66d8-3" n="a2e3c3a1">
            <seg n="56aaa09d">
              Fru talman! Jag tycker att det är positivt att även Ewa Björling
              från Moderaternas sida gläds åt att vi ska ta anta en ny Afrikastrategi.
              Jag hoppas att hon också vill ta aktiv del i det arbete som vi
              förhoppningsvis får ta del av i utskottets regi.
            </seg>
            <seg n="fd539b02">
              Ewa påstår att det som Ruts utredning visar på, bristen på strategi
              för fördelning av multibiståndet, per automatik skulle innebära
              en massa oegentligheter, att saker inte går riktigt till. Det
              misstänkliggörandet kan jag inte se att vi kan hitta något stöd
              för. Det är väl mer ett sätt att från Moderaternas sida försöka
              hantera det faktum att man inom den borgerliga oppositionen inte
              har kunnat komma överens om en biståndsnivå och att man själv
              står för en kraftig neddragning.
            </seg>
            <seg n="3daeb5cb">
              Detta med pianon har jag ingen aning om. Det hoppas jag att Ewa
              Björling tar upp med dem som har betalat ut pengarna och som står
              för det samarbetet med Indien. Att vi ska sända pianon till Indien
              är inget som jag känner till att vi har beslutat om i utskottet.
            </seg>
            <seg n="8484e2d1">
              När det gäller Palestina och Hamas har vi diskuterat den frågan
              mot bakgrund av att Hamas ställer upp till val, och vi kan misstänka
              att de kommer att göra nya framsteg i valet. Då ska vi också fundera
              på vad det finns för bakgrund till det, vad det är som gör att
              Hamas politiska gren kan nå de resultat som vi tror att de gör
              i valet. Jag menar att vi noga måste följa det här och se hur
              vi framöver ska kunna hantera biståndssituationen. Ibland har
              vi funderat på om man kan se samma utveckling i Hamas som i IRA
              i Irland, som har en politisk gren och en militär väpnad gren.
              Men jag tror att det är svårt att dra de exakta parallellerna.
              Det är en helt annan situation, och motsvarigheten till Mellanösternkonflikten
              finns ingen annanstans. Men det här är något som vi måste bevaka
              framöver.
            </seg>
          </u>
          <note type="speaker" n="529409f3">
            Anf. 53 EWA BJÖRLING (m) replik:
          </note>
          <u who="ewa_bjorling_d08852" xml:id="i-ce4ab988cc264b53-6" n="6bd98207">
            <seg n="769abeeb">
              Fru talman! Carina Hägg svarar delvis på mina frågor men inte
              tillräckligt tydligt, anser jag. Det kan inte vara svårt att tydligt
              säga att man ska ta avstånd från terrororganisationer.
            </seg>
            <seg n="f648910b">
              Jag känner att den s-märkta regeringen är så fartblind när det
              gäller att vara bäst kvantitativt på bistånd att man i vissa fall
              glömmer kvaliteten.
            </seg>
            <seg n="4a68245e">
              Jag ska ge ett tydligt exempel på gemensam borgerlighet. Det
              handlar om Kina, som vi nu återigen har antagit en ny landstrategi
              för i Sidas styrelse. Där var det jag från Moderaterna och Birgitta
              Ohlsson från Folkpartiet som reserverade sig mot beslutet att
              ge bistånd till Kina. Vi tycker att man ska fasa ut det nu, medan
              den socialdemokratiska regeringen tycker att man ska fortsätta.
            </seg>
            <seg n="a7ec4c7e">
              Sedan handlade det om militära insatser, som kommenterades av
              Carina Hägg. Vi tycker att fred, säkerhet och demokrati går hand
              i hand. Därför är det viktigt att se ett ökat samarbete med internationella
              insatser och biståndsarbete. Det handlar inte om att räkna militär
              insats som bistånd. Men det handlar om att välkomna insikten om
              att dessa går hand i hand. Bedriver man militära insatser för
              att skapa ökad säkerhet betyder det att biståndet kan gå in i
              ett mycket tidigare skede i ett fattigt osäkert land. Jag tänker
              främst på Afghanistan som är ett tydligt exempel och som vi ska
              debattera i morgon. Där ser vi också att biståndet då kan vara
              mycket mer effektivt. Det finns tydliga erfarenheter av det från
              till exempel England. Deras militär och biståndsarbetare kan samarbeta
              och ändå vara åtskilda i sina insatser. Det är inte alltid så
              att det måste vara samma land som gör de militära insatserna som
              gör också biståndsinsatserna. Det handlar om att våga tala med
              varandra. Det ska inte vara en tjock vägg däremellan.
            </seg>
          </u>
          <note type="speaker" n="ed9bccfe">
            Anf. 54 CARINA HÄGG (s) replik:
          </note>
          <u who="carina_hagg_47dc40" xml:id="i-4c083b5def1b66d8-4" n="a2e3c3a1">
            <seg n="4404227b">
              Fru talman! Det har vid flera tillfällen funnits en tendens,
              och så även i dag även om den inte är lika tydlig som i en del
              tidigare debatter, att vi på något sätt ska överpröva Sidas styrelses
              beslut och vara en del av den processen. Det är inte vår uppgift,
              och det tänker jag inte gå in i. Jag tycker att det här är ett
              felaktigt forum att föra den diskussionen, som ska föras och som
              tydligen har förts av Sidas styrelse.
            </seg>
            <seg n="b3b8e760">
              I den andra delen som handlar om vad biståndet ska gå till håller
              jag ganska hårt på att vi ska följa DAC:s regler. Jag tror att
              det blir väldigt svårt om vi ställer oss vid sidan om och hittar
              på egna regler oberoende om det skulle vara en fråga som Moderaterna
              har synpunkter på eller någonting annat. Då får det en följdpåverkan
              på andra länder som kanske har helt andra önskemål än vad som
              ligger i linje med våra synpunkter om hur man ska använda och
              fördela biståndsmedel. Jag tror att vi får värna och försöka utveckla
              de här reglerna i någon riktning som det finns en majoritet för.
              Men att glida in och ta militära kostnader på biståndsbudgetens
              konto känner jag väldigt stor tveksamhet till. Den militära delen
              globalt har sällan svårigheter att få sina kassor påfyllda, utan
              det är de resurser som går till att bekämpa fattigdom och som
              går till de fattigaste som inte räcker till. Det är där man behöver
              satsa, inte mer pengar till militära globala insatser.
            </seg>
          </u>
          <note type="speaker" n="a2e8d86c">
            Anf. 55 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-6" n="b57deaab">
            <seg n="1f84ae2b">
              Fru talman! Det är ganska intressant med den självgodhet som
              Socialdemokraterna alltid visar upp när det gäller biståndsfrågor.
              Carina Hägg säger: Vi har lyckats uppnå enprocentsmålet. Vad då
              lyckats? Vi har inte sett det hela konkret utbetalt ännu. Sida
              tvekar fortfarande, och de flesta humanitära biståndsorganisationer
              är fortfarande oroliga. Det vore väldigt konstigt om ni inte skulle
              lyckas uppnå det. År 1968 tog riksdagen ett samlat beslut om det.
              Det har gått 38 år, och ni har inte lyckats nå enprocentsmålet
              en enda gång under den tiden. Så det är nog snarare så att ni
              ska tona ned lite på självgodheten än att vi andra hela tiden
              ska upp till bevis.
            </seg>
            <seg n="8ba20cb3">
              Carina Hägg nämnde glädjande nog Etiopien och Uganda. Jag blir
              jättelycklig i mitt hjärta om du kan garantera att inte en biståndskrona
              kommer att betalas ut, att biståndet kommer att vara helt fryst
              till dessa länder där den politiska oppositionen förtrycks. Om
              du kan ge mig det beskedet som jag inte fått av UD när jag frågat,
              som jag inte har fått av Sida, som jag inte har fått av svenska
              ambassaden på plats, är jag jättelycklig. Har du den sanningen
              inom dig om Ugandas regim som sätter oppositionsledare i fängelse
              och slänger människor för att dödas och förtryckas detsamma gäller
              Etiopien är jag jätteglad. Då har min dag verkligen blivit förgylld
              om förtryckarna inte fortsätter att få stöd.
            </seg>
            <seg n="5170e796">
              Carina Hägg tog upp frågan om SRHR, det vill säga sexuell och
              reproduktiv hälsa, och vad vi gör på den fronten. Jag tycker att
              det är jätteviktiga frågor. Jag vet att både du och jag som feminister
              har ett stort engagemang. Vad gäller Liberala internationalen,
              som är Folkpartiets internationella paraplyorganisation, är vi
              inte några syndabockar. De flesta liberala partier kämpar oerhört
              hårt, inte bara för kvinnors rätt till fri abort och rätt till
              preventivmedel utan också för homosexuellas rättigheter, som också
              är en kontroversiell fråga. Det är rätt intressant att jag för
              tredje gången i utrikesutskottet fick betona att fri abort inte
              hade skrivits in och fick ta upp det. Det verkar som att det försvinner
              varje gång trots att man beslutat om det. Jag undrar om den frågan
              sitter så djupt rotad hos er.
            </seg>
          </u>
          <note type="speaker" n="4df39e7e">
            Anf. 56 CARINA HÄGG (s) replik:
          </note>
          <u who="carina_hagg_47dc40" xml:id="i-4c083b5def1b66d8-5" n="a2e3c3a1">
            <seg n="202b21c2">
              Fru talman! Jag noterar att Birgitta Ohlsson vid upprepade tillfällen
              säger att det är så viktigt att understryka enprocentsmålet, men
              hon tar aldrig några repliker och diskuterar det med de partier
              som vill skära ned och vill ha mindre bistånd utan fokuserar på
              dem som borde vara hennes sympatisörer, dem som hon borde känna
              att hon har ett stöd hos och som vill ha en hög nivå på biståndet.
              Vi kan inte heller bara titta tillbaka på historien. Birgitta
              Ohlsson nöjer sig med att titta hur det har varit tidigare något
              annat år.
            </seg>
            <seg n="0c62cdc1">
              Jag konstaterar att de borgerliga partierna inför den kommande
              valrörelsen har fokuserat på att de än mer är eniga. Som min partikamrat
              sade här tidigare finns det än så länge en hemsida; mycket mer
              finns inte. Men bland de områden som man har sagt sig prioritera,
              utan att för den skull ha kommit med några resultat, finns inte
              biståndet med. Om det vore så att de tidigare ståndpunkterna och
              den debatt som Birgitta Ohlsson nämnde hade varit så väl förankrade,
              då hade vi varit i en annan situation. Då hade jag inte behövt
              ställa de här frågorna. Då hade vi kunnat känna oss trygga med
              att det finns många partier, kanske alla partier, i den här kammaren
              som står upp för enprocentsmålet. Men så är inte fallet. Det skapas
              en osäkerhet. Då tycker jag att Birgitta Ohlsson borde vara så
              ärlig att hon erkänner att det problemet finns och föra den diskussionen
              med de partier som inte stöder det här. Tvärtom fokuserar hon
              på dem som står upp för enprocentsmålet. Jag tycker att det är
              lite bakvänt, och det kanske underminerar förtroendet för det
              hon egentligen syftar på, vad hon egentligen har för målsättning.
            </seg>
            <seg n="5aec1c45">
              Nu har vi fått det första parti som har sagt att de utanför riksgränsen
              ändå lyfter frågorna om SRHR och så vidare. Det var i lite allmänna
              ordalag; något konkret exempel på att deras partiledare tar upp
              dem eller någon annan i partiledningen har vi inte fått höra.
              Men det är väl bra att man från den liberala sidan allmänt vill
              föra fram de här frågorna.
            </seg>
            <seg n="1ae502c4">
              Varför en del frågor som handlar om SRHR och fri abort inte per
              automatik kommer in, frågar Birgitta Ohlsson. Det finns alltid
              en diskussion om hur mycket och var man ska föra in dem. Det kanske
              är en fråga som mera handlar om arbetssätt och arbetsledning,
              inte om enskilda partiers ställningstaganden.
            </seg>
          </u>
          <note type="speaker" n="e78abe67">
            Anf. 57 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-7" n="b57deaab">
            <seg n="fcb0886a">
              Fru talman! Folkpartiet driver frågorna om sexuell och reproduktiv
              hälsa i EU-parlamentet genom våra duktiga EU-parlamentariker i
              ALDE-gruppen och på internationell nivå. Det skulle vara intressant
              om Carina Hägg, som alltid tar upp den här frågan, för en gångs
              skull kunde redogöra för vad Göran Persson gör på Socialistinternationalen,
              där han sitter bredvid en hel del diktatorer, och hur han driver
              den här frågan. Jag tror inte att det är att ta i för mycket,
              men jag tror inte att frågan om rätt till fri abort är det som
              Göran Persson skulle ställa upp på allra tydligast på de mötena.
              Om det vore så vore jag mycket glad.
            </seg>
            <seg n="7a8973ef">
              Frågan om biståndsvolymer diskuterar vi inom borgerligheten.
              Det är ingen ny fråga. Jag skrev en debattartikel med den före
              detta biståndsministern Alf Svensson där vi tog upp enprocentsmålet
              på Dagens Nyheters debattsida för några månader sedan. Det är
              en livlig och intensiv debatt som fortsätter. Det intressanta
              är att även om Moderaterna inte vill ha lika hög volym som vi
              andra har Moderaterna alltid fått böja sig genom politikens historia.
              Socialdemokraterna däremot, som har haft som mål en nivå om 1
              %, har aldrig ens levt upp till den. Det är därför som bevisbördan
              torde ligga lite tyngre på er som ändå är ett parti som styrt
              landet decennium efter decennium.
            </seg>
            <seg n="17441715">
              Jag skulle vilja komma tillbaka till Uganda och Etiopien. Du
              talade väldigt självsäkert i ditt första inlägg om att ni minsann
              inte gav några pengar till Etiopien och Uganda längre. Kan du
              säga det så att jag kan ringa till Utrikesdepartementet direkt,
              så att jag kan ringa till mina kamrater som jobbar nere i Kampala
              i Uganda med biståndet och ser hur människor torteras och säga:
              Jag har hört från Carina Hägg, den socialdemokratiska riksdagskvinnan,
              att Sverige inte ger något bistånd längre utan man har fryst det
              och att det gäller? Kan jag få det bevisat är jag jätteglad.
            </seg>
          </u>
          <note type="speaker" n="030321e1">
            Anf. 58 CARINA HÄGG (s) replik:
          </note>
          <u who="carina_hagg_47dc40" xml:id="i-4c083b5def1b66d8-6" n="a2e3c3a1">
            <seg n="11c9f110">
              Fru talman! Jag noterade att Birgitta Ohlsson tillsammans med
              Alf Svensson skrev en debattartikel inför det möte som oppositionen
              hade i Bankeryd. Men jag kan också konstatera att efter mötet
              har ni inte blivit bönhörda. Det var ingen som ville lyssna på
              det. Resultatet av artikeln ska vi också notera.
            </seg>
            <seg n="49ba7879">
              I samma veva skrev Birgitta Ohlsson en annan debattartikel i
              tidningen Dagen där hon talade om att de frågor som hon har drivit,
              ganska tydligt ibland i en del publika sammanhang, ska man värdera
              mot den bakgrunden att de egentligen står för samma värderingar
              som ni. I de interna sammanhangen, där de här grupperna rör sig,
              vill hon alltså sända ut signalen att ni kan lita på mig när det
              verkligen gäller. Då kommer jag inte att driva de här frågorna.
            </seg>
            <seg n="fbb0526b">
              Så tolkade jag denna artikel ett backande. Det tyckte jag var
              ganska beklagligt. Jag förstår att Birgitta Ohlsson inte är van
              vid den kritiken. Men man måste också bli granskad, Birgitta Ohlsson,
              när man för fram dessa frågor på det sätt som du gör.
            </seg>
            <seg n="f00ef5dc">
              När det gäller Uganda och Etiopien har jag konstaterat och förklarat
              att det handlar om att dessa budgetbalansstödspengar som inte
              är utbetalade sedan tidigare är frysta. Vad kommer att hända med
              dem? Ja, de är alltså frysta. Och det beror på utvecklingen. Det
              beror naturligtvis också på vad vi har för uppfattningar här och
              vad vi kommer att göra tillsammans med dem, inte minst i EU-sammanhang,
              som också har ett gemensamt ansvar för dessa pengar.
            </seg>
            <seg n="19a12a6b">
              Vi är alltid starkare om vi kan få en enighet tillsammans med
              de länder som vi samarbetar med. Jag tror att till exempel den
              borgerliga regeringen i Danmark har en högre biståndsnivå i fråga
              om Uganda än Sverige har, även om man kraftigt har dragit ned
              biståndet sedan man fick en ny regering.
            </seg>
            <seg n="d281106f">
              När det gäller att tydliggöra var vi står, i fråga om regeringsföreträdare
              från statsministern och nedåt och regeringen i dess helhet, när
              det gäller SRHR, HBT och abortfrågan som en del av SRHR finns
              det många publika sammanhang där vi från svensk sida i olika tal
              också har möjlighet att synliggöra var vi står och vad vi driver
              därför att vi tillhör regeringspartiet. Däremot har oppositionen
              inte samma möjlighet. Därför tycker jag att det är viktigt att
              ge er chansen att på samma sätt tala om detta när dessa uppfattningar
              förs fram. Och det är magert. Jag konstaterar det. Jag hoppas
              att väljarna också tar till sig vem de kan lita på, inte bara
              när det gäller utrotning av fattigdom utan också när det gäller
              rättigheter.
            </seg>
          </u>
          <note type="speaker" n="a0e44ef7">
            Anf. 59 KAJ NORDQUIST (s):
          </note>
          <u who="unknown" xml:id="i-d823fde9ee2e5929-0" n="9b7b995b">
            <seg n="94ff7b73">
              Fru talman! Riksdagskamrater! Vi socialdemokrater är en enhet.
              Jag skulle gärna ha tryckt på en knapp att jag instämmer i allt
              som Carina Hägg har sagt, men jag ska säga följande i stället.
            </seg>
            <seg n="a5c4767c">
              Sverige är ett litet rikt och stabilt land med en generös biståndspolitik.
              Det har varit så länge. Vi har fått ett enormt stort anseende
              ute i världen. När vi kommer på konferenser lyssnar man gärna
              på oss eftersom man vet att vi bryr oss om dessa frågor. Vi har
              en ledarroll på många sätt och på ett sätt som vi utifrån vår
              storlek aldrig någonsin skulle ha i biståndsfrågor.
            </seg>
            <seg n="f4779442">
              Det visade sig också i den utredning som riksdagens utredningstjänst,
              Rut, gjorde, där man konstaterade att av femton stora multilaterala
              organisationer tillhörde vi de sex största givarna inom tolv av
              dem. Detta är viktigt att komma ihåg. Vi har att ta ett ansvar
              eftersom vi har byggt upp en förväntan om det.
            </seg>
            <seg n="36c48713">
              Jag var själv med om beslutet för två år sedan om en politik
              för en global utveckling och känner en stor stolthet över det.
              Den har som sina två yttersta mål en rättvis och en hållbar global
              utveckling. Det är väldigt centralt att vi ska försöka fortsätta
              att arbeta på det viset. Vi ska samordna, effektivisera och utveckla
              vårt arbete i dessa frågor.
            </seg>
            <seg n="cc5a0d65">
              Vår PGU, politik för global utveckling, handlar om vår relation
              till utvecklingsländer och till transitionsländer, som det heter,
              det vill säga länder som har kommit en bit i sin utveckling men
              som fortfarande inte är rika länder. Inom PGU finns det en speciell
              avdelning som handlar om biståndspolitiken eftersom PGU och biståndspolitik
              faktiskt inte är samma sak. Inom detta ska vi fokusera på att
              fattiga människor ska förbättra sina levnadsvillkor. Det är det
              som den här diskussionen i dag egentligen handlar om.
            </seg>
            <seg n="1d4eb066">
              Jag tycker att det är oerhört glädjande att vi i dag lyckas ta
              beslut om 1 %. Den här frågan har varit i luften så många gånger
              under debatten i dag. Men det viktiga i sammanhanget är att vi
              har en möjlighet att ta ett beslut, och det beslutet är att vi
              vill ha 1 % av bruttonationalinkomsten under nästa år.
            </seg>
            <seg n="fb7d6ac8">
              För en stund kan jag tycka att det vore en poäng att vi faktiskt
              funderar lite grann på detta ur mottagarens synpunkt, alltså de
              som faktiskt får vårt bistånd. Hur fungerar det?
            </seg>
            <seg n="34d23047">
              Det finns många som har pekat på att mottagarländernas regeringar
              kan tvingas hantera tusentals parallella projekt som vi från den
              rika världen skickar dit, naturligtvis i all välmening. Men det
              betyder att de får oerhört stora problem med sin administration
              av detta. Det kan också vara så att vi får stora problem med administrationen
              helt i onödan och att massvis av resurser spills därför att detta
              inte är koordinerat.
            </seg>
            <seg n="776e43da">
              Det är ett av skälen till att vi faktiskt arbetar mycket med
              multilateralt bistånd, det vill säga bistånd där vi skickar pengar
              till en organisation av något slag som sedan för över pengarna
              till de fattiga länderna. På så sätt kan vi koordinera, harmonisera
              och effektivisera verksamheten. Vi arbetar inom Förenta nationerna,
              Europeiska unionen och andra internationella organisationer.
            </seg>
            <seg n="2514d867">
              Detta brukar man ofta framhålla på internationella konferenser.
              Och jag tror att det är viktigt att komma ihåg det. När de multilaterala
              projekten fungerar som bäst ger de inte de egna flaggorna, som
              man säger, det vill säga att man inte står i ett fattigt land
              och tittar på vilka flaggor som finns från de olika tusentals
              projekten. I stället kanske resurserna når fram på ett mer effektivt
              sätt.
            </seg>
            <seg n="8b3660d8">
              Vi behöver ta tag i detta på olika sätt. Vi behöver starta en
              process i fråga om det. Jag menar att vi har gjort det i utrikesutskottet.
              Eftersom folk vill ta åt sig äran av olika saker kan jag säga
              att initiativet faktiskt kom från oss socialdemokrater till att
              vi skulle se över det multilaterala biståndet.
            </seg>
            <seg n="93e8c2e9">
              Fru talman! Man kan titta lite vidare på vilka huvuddrag som
              finns inom PGU. Det är lite viktigt faktiskt, eftersom det är
              dessa principer som ska vara styrande för vårt multilaterala bistånd.
              De grundläggande värderingar som vi talar om är demokrati, mänskliga
              rättigheter och jämställdhet mellan män och kvinnor. Inom området
              hållbar utveckling talar vi om att vi måste hitta bra projekt
              som jobbar för en förbättring av miljön. Vi måste ha en ekonomisk
              och en social utveckling. Vi har också ytterligare två huvuddrag.
              Det är vi ska jobba med konflikthantering och för ett tillvaratagande
              av de globala gemensamma nyttigheterna.
            </seg>
            <seg n="2e18bbba">
              Det är detta som ska styra det som är våra multilaterala projekt.
              Det är det som ska göra att vi kan bidra till att uppfylla FN:s
              millenniemål.
            </seg>
            <seg n="d8fb48a0">
              Fru talman! Att genomföra PGU är en lång process. Det är många
              saker som behöver fungera för att vi verkligen ska lyckas med
              detta. Vi har börjat. Vi har fått flera skrivelser om det. Och
              vi har aktivt i utrikesutskottet börjat titta på den multilaterala
              delen. Det välkomnar vi från Socialdemokraterna.
            </seg>
            <seg n="c972afbb">
              Vi tycker att det är viktigt att vi tittar på detta med kritiska
              ögon, och vi tycker att det är viktigt att vi formulerar en strategi
              för detta.
            </seg>
            <seg n="c8a1676f">
              Egentligen skulle jag inte ha varit här i dag. Jag skulle just
              nu ha suttit i ett plan över Atlanten på väg från Karibien tillbaka
              till Sverige. Det skulle ha varit slutpunkten på ett fyra dagar
              långt besök på Kuba. En delegation från det socialdemokratiska
              partiet skulle ha diskuterat situationen på Kuba med företrädare
              för den kubanska regeringen. Vi skulle också ha diskuterat med
              kubanska dissidenter.
            </seg>
            <seg n="c671f404">
              Vi valde att inte, som så många gör, påstå att vi skulle åka
              till Kuba som turister, utan vi skickade in en visumansökan där
              vi talade om att våra ambitioner var politiska. Vi ville helt
              enkelt som ledande socialdemokrater diskutera situationen på Kuba
              med kubaner. Vi fick avslag på detta, så i dag är jag här.
            </seg>
            <seg n="3a7a6db4">
              Fru talman! Jag måste också ta tid i anspråk för att välkomna
              de förstärkta skrivningar som nu finns i betänkandet om funktionshindrade
              och biståndsfrågor. Från att tidigare ha haft bara ganska magra
              skrivningar om att det finns en del NGO-verksamhet pekar vi nu
              på att frågor om funktionshinder ska finnas med när det gäller
              alla de aspekter som vi diskuterar.
            </seg>
            <seg n="970beece">
              Fru talman! Avslutningsvis vill jag säga att jag tycker att det
              finns all anledning att glädjas över att vi nu kommer upp i enprocentsnivån.
              Det vi ska titta på nästa år är, tycker jag, om vi lyckas genomföra
              detta utifrån de fattigas perspektiv och utifrån ett rättviseperspektiv
              det vill säga de huvudvärderingar, de perspektiv, som ska styra
              vår biståndspolitik.
            </seg>
          </u>
          <note type="speaker" n="d4677dd1">
            Anf. 60 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-10" n="12c2964a">
            <seg n="870c9482">
              Fru talman! Jag kan inte låta Socialdemokraterna gå helt okommenterade
              ur debatten. Jag tycker att vi för lite har pratat om handelsfrågor.
              Visserligen har vi avlämnat ett särskilt yttrande till näringsutskottet,
              och de har haft en WTO-debatt. Men i biståndssammanhang är handelspolitiken
              väldigt viktig. Dess volym är till och med mycket större än de
              biståndsvolymer som vi här talar om.
            </seg>
            <seg n="b7f936a9">
              Jag tänkte ta fasta på detta med att Kaj betonar värdet av globala
              nyttigheter. En av de viktigaste globala nyttigheterna är vatten.
              Jag kämpade för att få in de skrivningarna i PGU-propositionen
              på den tiden. Jag skulle vilja att Kaj talade om hur Socialdemokraterna
              ser på att EU och Sverige inom EU inte har backat när det gäller
              att ställa för starka krav på att fattiga länder kommer med vad
              som kallas för bud inom GATS, tjänstehandelsavtalet inom WTO.
              Thomas Östros tycker till exempel att det är för låg kvalitet
              på budgivningen inom GATS, det vill säga att fattiga länder vill
              exponera för lite och för få områden för att avreglera på tjänstehandelsmarknaden.
              Till exempel just frågan om vattendistributionen har varit mycket
              omdiskuterad. Där har orättvisorna inom WTO-systemet blivit väldigt
              blottlagda. Hur ser Kaj Nordquist på detta?
            </seg>
          </u>
          <note type="speaker" n="c65d90a0">
            Anf. 61 KAJ NORDQUIST (s) replik:
          </note>
          <u who="unknown" xml:id="i-d823fde9ee2e5929-1" n="9b7b995b">
            <seg n="45a2cd45">
              Fru talman! När det gäller handeln finns det en ganska ny rapport
              från Världsbanken som företrädare för andra partier tidigare har
              citerat ur. Man visar där på att 5 % av det som kan leda till
              utveckling för de fattiga länderna egentligen är sådant som är
              styrt av bistånd. Ungefär 9095 % är sådant som kan påverkas positivt
              av handel.
            </seg>
            <seg n="8e22f71f">
              Det där tror jag att det är ganska väsentligt att komma ihåg
              därför att bistånd kan på sin höjd vara ett smörjmedel, någonting
              som kan göra viss skillnad. Men det kan definitivt inte lösa de
              grundläggande problemen.
            </seg>
            <seg n="a38acb5b">
              I frågan om vatten är man ännu inte på något sätt färdig. WTO-förhandlingarna
              nu i december är inte genomförda. Vi tillhör inte dem som tycker
              att man ska ha fundamentalistiska åsikter, utan man ska laga efter
              läge så att säga. Jag har väldigt svårt att uttala mig principiellt
              för en privatisering. Det viktigaste perspektivet för mig är hur
              de fattiga länderna själva vill utveckla sig och hur man på olika
              sätt ska kunna äga sin egen utveckling. Det skulle jag vilja säga
              är den socialdemokratiska synen.
            </seg>
            <seg n="3a8b655d">
              När jag går igenom hur det resoneras från regeringens sida och
              från de nordiska länderna i Världsbanken tycker jag mig se att
              vi väldigt starkt betonar detta brukar väl dyka upp här i kammaren
              också, och det tycker jag är väldigt riktigt att länderna ska
              äga sina egna program, sina power production strategy -saker.
            </seg>
            <seg n="2b2928c1">
              Det centrala för mig är alltså att de länder som tar lån och
              de länder som är fattiga ska kunna äga sina egna strategier. Detsamma
              gäller principerna kring skuldavskrivning, något som jag misstänker
              att Lotta tar upp i nästa fråga.
            </seg>
          </u>
          <note type="speaker" n="1bb5512d">
            Anf. 62 LOTTA HEDSTRÖM (mp) replik:
          </note>
          <u who="lotta_hedstrom_852ee3" xml:id="i-d2dfd4622048d110-11" n="12c2964a">
            <seg n="4624e2db">
              Fru talman! Fel gissat! Jag tänkte att du, Kaj, skulle få fördjupa
              dig i GATS. Det är vad jag egentligen var ute efter. Det är därför
              som jag kom in på vattenfrågorna.
            </seg>
            <seg n="813d6e5c">
              Hittills i GATS har man haft ett system med ett ganska stort
              mått av frivillighet. Man får lämna ut vilka områden man vill
              eller låta bli. Nu tycker man att det har blivit för lite, att
              det bör komma in fler områden. Regeringen har biträtt den så kallade
              benchmarking -modellen där man ska pressa fattiga länder ytterligare
              att lämna bud.
            </seg>
            <seg n="58bed8dc">
              Du talar om fundamentalism. Men är det någon typ av fundamentalism
              som finns just nu i världshandelsområdet och svensk politik är
              det en sorts trosbekännelse om att bekämpa protektionismen. Detta
              står också din minister för Östros, som är ansvarig för detta.
              Jag skulle vilja fråga om du har samma grundläggande knäfall inför
              att bekämpa protektionismen snarare än att bekämpa fattigdomen
              och om du tror att modellen för benchmarking inom tjänstehandelsavtalet
              gagnar de fattiga länderna mer än den gamla modellen där man faktiskt
              hade frivillighet.
            </seg>
          </u>
          <note type="speaker" n="db85e6f6">
            Anf. 63 KAJ NORDQUIST (s) replik:
          </note>
          <u who="unknown" xml:id="i-d823fde9ee2e5929-2" n="9b7b995b">
            <seg n="ddb4606a">
              Fru talman! Nej, jag tror inte att man ska ställa villkor. I
              stället tror jag att det är ganska viktigt att man inte gör det.
              Det viktigaste är att länderna får äga sin egen utveckling och
              att i demokratisk ordning bestämma hur man ska ha det. Jag tror
              inte att man ska tvinga på länderna något här. Däremot tror jag
              att man måste ha någon sorts hållbar idé om hur man ska göra.
            </seg>
            <seg n="e25f095a">
              Jag tycker att det är slående i internationell politik eller
              internationella frågor när man är med på konferenser kring Världsbanken
              och så att det snarare är fråga om en tillnyktring från en ganska
              sträng nyliberal hållning för tio år sedan allting kunde lösas
              utifrån the Washington consensus till att man numera håller på
              att nyktra till och börjar inse att det är viktigt med demokratiskt
              inflytande exempelvis.
            </seg>
            <seg n="6b1f5032">
              Däremot påpekas det ofta från Världsbankens sida att man måste
              satsa på infrastruktur. Det tror jag är någonting rätt så centralt.
              Sydsyd-handel behöver nämligen också stimuleras. För att det ska
              fungera krävs det fungerande infrastrukturer, så det är någonting
              som jag hälsar som en positiv sida av den nya regimen i Världsbanken.
            </seg>
          </u>
          <note type="speaker" n="a9445212">
            Anf. 64 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-8" n="b57deaab">
            <seg n="7abeaa83">
              Fru talman! Carina Hägg uttryckte tidigare att Kaj Nordquist
              skulle ta upp lite mer om Kuba, men jag gör det i stället så får
              vi en chans att diskutera den saken.
            </seg>
            <seg n="69f83ee6">
              Både jag och Kaj Nordquist har blivit nekade att komma in i Kuba
              på vanliga visum. Det är väldigt sorgligt att Fidel Castros diktaturregim
              förtrycker människor. Som vi såg under Irakkrigets start år 2003
              slängdes ju nästan majoriteten av alla oppositionsledare i fängelse,
              och sådan förblir situationen.
            </seg>
            <seg n="0f296745">
              Utifrån det perspektivet och utifrån flerpartireservationen,
              reservation nr 4 från oss borgerliga, skulle jag vilja ställa
              tre konkreta frågor till Kaj Nordquist om den socialdemokratiska
              regeringens Kubapolitik:
            </seg>
          </u>
          <note type="speaker" n="44ec2444">
            Anf. 65 KAJ NORDQUIST (s) replik:
          </note>
          <u who="unknown" xml:id="i-d823fde9ee2e5929-3" n="9b7b995b">
            <seg n="f234a50d">
              Fru talman! Jag ska försöka besvara alla tre frågorna. Den sista
              frågan handlade om Kubanätverket. Vi har planerat att ha ett Kubaseminarium
              och att diskutera Kubas framtid under vårterminen.
            </seg>
            <seg n="2228ea41">
              Den kubanske ambassadörens stora aktivitet bestod möjligen i
              att han, liksom alla andra latinamerikanska ambassadörer, var
              inbjuden när vi för ungefär tio månader sedan skapade nätverket.
            </seg>
            <seg n="cccd61e2">
              Sedan har han inte varit hos mig. Däremot skickade den kubanska
              ambassaden till och med upp en person till mig för att övertyga
              mig om hur bra situationen var på Kuba, vilket bland annat föranledde
              en del kritiska frågor från min sida.
            </seg>
            <seg n="8b38d69a">
              Sverige har inget bilateralt bistånd alls till Kuba, utan det
              vi pysslar med är saker som förhoppningsvis på sikt ska kunna
              öppna systemet och förbereda en demokratisk utveckling på Kuba.
              Enligt de uppställningar som jag har sett satsar vi en hel del
              på pengar genom enskilda organisationer, bland annat Diakonia
              och Erikshjälpen. Det tycker jag är ganska bra. Vi har en del
              utbildning, bland annat i modern nationalekonomi, vilket gör att
              de faktiskt får lära sig en del om marknadsekonomi. Det kan vara
              ganska bra för kubanska tjänstemän att få en bild av hur ekonomin
              sköts i resten av världen, inte bara hur det ser ut på sockerön.
            </seg>
            <seg n="0ad0e8f3">
              När det gäller nationaldagsfirandet, den tredje frågan, är det
              väl så att Sverige är en del av EU. I EU jobbar vi med en gemensam
              utrikespolitik. Det betyder att så länge EU har den politik man
              har följer vi den. Jag ska också säga att jag vet att det fungerar
              så i Havanna att den ambassadör som är företrädare för EU inte
              får samtala alls med den kubanska regeringen. Så illa tycker de
              om EU och EU:s linje när det gäller Kuba. Om man skulle tro att
              den kubanska regimen har kommit fram till något slags synpunkt
              att EU skulle vara vänligt inställt eller icke-kritiskt stämmer
              inte det med verkligheten.
            </seg>
          </u>
          <note type="speaker" n="5e45dba3">
            Anf. 66 BIRGITTA OHLSSON (fp) replik:
          </note>
          <u who="birgitta_ohlsson_f9ae1b" xml:id="i-9829b37aec09f2a0-9" n="b57deaab">
            <seg n="c6ce450e">
              Fru talman! Personligen, som liberal, tycker jag att det är väldigt
              tragiskt att EU:s länder upphörde med de här nationaldagsbjudningarna,
              som ändå var ett bra, konkret exempel för att visa god moral och
              visa att demokratin står i centrum. Det tycker också den kubanska
              oppositionen, som tyckte att detta var väldigt fegt gjort av EU
              på grund av att vissa länder, som Spanien, vill ha en lite mer
              mild relation till Kuba än man haft tidigare. Jag tycker att det
              är ett gemensamt ansvar för oss i den här riksdagen att fortsätta
              ett hårt arbete.
            </seg>
            <seg n="a6744c32">
              Det jag också undrar över är om Kaj Nordquist och den socialdemokratiska
              regeringen kan tänka sig att utveckla demokratibiståndet till
              Kuba. I dag sker det genom partinära organisationer. Till exempel
              driver KIC, Kristdemokraternas biståndsorgan, och SILC, Folkpartiets
              biståndsorgan, fantastiskt bra projekt där det handlar om att
              smuggla in böcker, alltifrån Pippi Långstrump till Orwells Djurfarmen
              och andra böcker som är förbjudna i landet. Det handlar också
              om att knyta kontakter och framför allt stötta ungdomar att våga
              kämpa för friheten. Jag undrar: Kan ni tänka er att utveckla det
              demokratibiståndet och införa, som vi i Folkpartiet länge har
              krävt, samma modell som vi har i Vitryssland? Där har vi ett mycket
              utbrett demokratibistånd. Skulle ni vilja ha samma program för
              Kuba som vi har för Vitryssland?
            </seg>
          </u>
          <note type="speaker" n="f124f93f">
            Anf. 67 KAJ NORDQUIST (s) replik:
          </note>
          <u who="unknown" xml:id="i-d823fde9ee2e5929-4" n="9b7b995b">
            <seg n="999512f3">
              Fru talman! Först och främst kan jag väl säga, om huruvida vi
              kan tänka oss att ha något liknande Vitryssland, att svaret är
              ja. Men sedan måste det naturligtvis anpassas efter förhållandena.
              Jag är absolut ingen expert på Vitryssland. Jag vet betydligt
              mer om Kuba. Man får ju passa sig innan man överför erfarenheter
              alltför mekaniskt. I Vitryssland förekommer det ju saker som ändå
              mer liknar det som händer i Västeuropa, så jag vet inte exakt
              om vi kan plocka över allt. Men naturligtvis ska vi försöka överföra
              det. Jag har ingenting som helst emot att vi utvecklar demokratibistånd
              på det sätt som Birgitta tar upp.
            </seg>
            <seg n="899b6e07">
              Sedan är det väl lite viktigt också att ha koll på vad det är
              man ska förmedla. Vem är det man ska ha kontakt med? Naturligtvis
              är det så att en regering också kan ha ett behov av att ha kontakt
              med ett annat lands regering och, bland annat informellt, kunna
              framföra en hel del saker och komma i samtal. Det är ju inte bara
              så att vi ska stödja en opposition. Vi måste också som regering
              sköta statliga relationer.
            </seg>
            <seg n="78f2c715">
              Jag har inget emot att vi skulle skärpa hållningen från EU. Där
              får man ju laga efter läge. När det gäller oppositionen måste
              jag ändå för faktas skull säga att det faktiskt finns människor
              inom oppositionen som också tycker att EU-linjen är korrekt. Om
              Birgitta tvivlar på det kan jag gå i god för att jag har hört
              det själv, en förstahandskälla. Det är faktiskt på det viset.
            </seg>
            <seg n="feac340a">
              Över huvud taget tycker jag att det är viktigt att vi försöker
              arbeta tillsammans här och utveckla strategier tillsammans. Det
              viktigaste vad gäller vår relation till Kuba är väl att vi får
              hjälpa till på olika sätt för skapandet av ett framtida demokratiskt
              Kuba, definierat som vi brukar definiera demokratiskt.
            </seg>
          </u>
          <note n="a8341a17">
            Överläggningen var härmed avslutad.
          </note>
          <note n="3f385a5c">
            9 § Kommunikationer
          </note>
          <note n="9419af10">
            Föredrogs
          </note>
          <note type="speaker" n="0c1b8066">
            Anf. 68 KERSTIN ENGLE (s):
          </note>
          <u who="kerstin_engle_045c58" xml:id="i-d6a517bd42072682-0" n="22fbe96c">
            <seg n="7d176572">
              Fru talman! Vi ska nu börja behandla förslag i budgetpropositionen
              för 2006 inom utgiftsområde 22, kommunikationer. Det betyder att
              vi ska diskutera frågor som handlar om våra järnvägar och vägar,
              om flyget och sjöfarten, men också om posten och telekommunikationerna.
              Det är ett stort område med många infallsvinklar, vilket självklart
              kommer att framgå av dagens debatt. Vi behandlar i betänkandet
              motioner från de borgerliga partierna om olika alternativa anslagsberäkningar.
              I samband med detta har även ett stort antal motionsförslag om
              upprustning och utbyggnad av olika vägar och järnvägar behandlats.
              Till betänkandet har fogats fyra reservationer och sju särskilda
              yttranden.
            </seg>
            <seg n="8b488fb3">
              Fru talman! Innan debatten släpps loss ska jag inledningsvis
              försöka beskriva de viktigaste delarna i betänkandet. Det blir
              säkert lite schematiskt men ändå ett försök.
            </seg>
            <seg n="8258a7d5">
              Mål och resultat är naturligtvis viktigt. Utskottet har särskilt
              uppmärksammat detta område och är angeläget om en fortsatt utveckling
              av mål- och resultatstyrningen för att skapa ett hållbart transportsystem.
              Det innebär bland annat utveckling av mål- och resultatindikatorer,
              ökad tydlighet i resultatredovisningen samt jämförelse över tid,
              men även jämförelser med andra länder.
            </seg>
            <seg n="14cccacd">
              Anslagsfrågor utgör den största delen av trafikutskottets betänkande.
              Den 23 november 2005 fastslog riksdagen ramen för utgiftsområde
              22 till drygt 31,5 miljarder kronor för budgetåret 2006. I detta
              avsnitt slår vi fast hur beloppet ska fördelas. Det innebär att
              vi från utskottets sida i år föreslår att 30,9 miljarder ska anslås
              till politikområdet Transportpolitik och 0,7 miljarder till politikområdet
              IT, elektronisk kommunikation och post. Den största delen av anslaget,
              27,5 miljarder kronor, avsätts till underhåll av vägar och järnvägar.
              Utskottets bedömning är att nivån möjliggör ett snabbt genomförande
              av de angelägna investeringar som pekats ut i järnvägsplanerna,
              ett steg i omställningen till ett långsiktigt hållbart transportsystem.
              Även på vägsidan kommer viktiga, angelägna investeringar i den
              nationella vägplanen att kunna genomföras.
            </seg>
            <seg n="8ea13c1c">
              För att klara statens upphandling av bland annat interregional
              järnvägstrafik, viss flygtrafik i Norrlands inland och färjetrafiken
              till Gotland föreslår utskottet att Rikstrafiken anvisas ett anslag
              på 893 miljoner kronor. Funktionshindrades behov av telekommunikationer
              och posttjänster uppmärksammas. För att tillgodose dessa behov
              anvisas ett anslag på 130 miljoner kronor. För att vi ska ha en
              grundläggande kassaservice i hela landet avsätter riksdagen 400
              miljoner kronor till Posten AB i detta syfte.
            </seg>
            <seg n="c217137d">
              De borgerliga partierna har föreslagit olika budgetalternativ
              som redovisas i de särskilda yttranden som bifogas betänkandet.
              Gemensamt för de borgerliga partierna är att de vill höja den
              totala utgiftsramen men i varierande grad. Detta kommer vi säkert
              att få höra mer om under några timmar framöver här i kammaren.
              Med detta, fru talman, kan debatten börja.
            </seg>
          </u>
          <note type="speaker" n="29c0853f">
            Anf. 69 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-99c51ed714e0d8da-0" n="2a952f0e">
            <seg n="db020f5d">
              Fru talman! Moderata samlingspartiet går gemensamt med övriga
              inom alliansen till val nästa år på att förbättra tillväxten i
              Sverige. Det kan ni se i det här och i många andra betänkanden.
            </seg>
            <seg n="a2c0cfc4">
              Vi har lagt fram många olika förslag som syftar till att återupprätta
              den svenska arbetslinjen, bryta bidragsberoende, utanförskap och
              skapa en bättre välfärd. Då är vårt utgiftsområde en mycket viktig
              del i detta. Jag vill ta tillfället i akt och säga att vi satsar
              på offentlig kärnverksamhet såsom sjukvård, rättstrygghet och
              skola i stället för bidragssystem.
            </seg>
            <seg n="dc6bb62f">
              Vi föreslår en växling från subventioner och bidrag till omfattande
              skattesänkningar för alla, främst för låg- och medelinkomsttagare.
            </seg>
            <seg n="b468edb0">
              Vi har också lagt fram en rad förslag för att öka tillväxten
              och för att på så sätt skapa fler arbetstillfällen. Vi måste få
              fler företagare och fler företagare som vågar anställa. För att
              åstadkomma detta krävs att näringslivsklimatet förbättras, och
              där har transportpolitiken en mycket viktig roll. Det krävs en
              ny politik som innehåller förslag för framtiden och en ny regering
              med handlingskraft. Senast i torsdags fick vi bevis på att Sverige
              i dag saknar en handlingskraftig regering.
            </seg>
            <seg n="97700eb9">
              Infrastrukturinvesteringar ökar näringslivets kapacitet genom
              lägre transportkostnader och kortare transporttider. På det viset
              får vi ett bättre näringslivsklimat. Därmed växer marknaden för
              varor och tjänster samtidigt som konkurrensen ökar. Minskade kostnader
              för transporter medför också att företag kan lokalisera sig och
              sina verksamheter på orter som faktiskt aldrig annars skulle vara
              aktuella. Det gör att hela landet får större förutsättningar att
              leva.
            </seg>
            <seg n="6d4f87cb">
              Förbättrade transporter utökar arbetsmarknaden då arbetstagaren
              får fler arbetsgivare att välja mellan. Goda kommunikationer underlättar
              arbetspendling och ökar möjligheterna att kombinera en god boendemiljö
              med ett bra arbetsliv. Ur ett regionalpolitiskt perspektiv finns
              det en direkt koppling mellan investeringar i infrastruktur och
              arbetsmarknaden. Det vore intressant att höra här i kammaren om
              någon i trafikutskottet vill motsätta sig detta. Men samtidigt
              ställer jag mig frågan: Har ni någon politik för det?
            </seg>
            <seg n="a543db3a">
              Kvaliteten på våra vägar och järnvägar är också viktig för människors
              välfärd eftersom rörlighet är ett väsentligt inslag för god livskvalitet
              och en förutsättning för ett fungerande vardagsliv. Ska man kunna
              bo och arbeta över hela Sverige är bilen viktig, inte minst för
              boende i landsbygd, för barnfamiljer och för dem som har ett aktivt
              friluftsliv. Vi måste inse att kollektivtrafik inte är ett alternativ
              för alla utan bara för ett fåtal utanför storstadsregionerna.
            </seg>
            <seg n="dbb23f12">
              Infrastrukturen har en avgörande roll för att öka tillväxten
              och välståndet. Här som på många andra områden har regeringen
              inte tagit sitt ansvar, utan vänsterkartellen har under flera
              år underfinansierat och eroderat det kapital som vi under decennier
              har investerat i infrastrukturen. Det finns otaliga exempel på
              hur Socialdemokraterna inte har tagit ansvar för en sammanhängande
              och långsiktig transportpolitik.
            </seg>
            <seg n="89e73e4e">
              Exempelvis tvingar vänsterkartellen på Helsingfors trängselskatter
              trots kompakt medborgerligt motstånd. Totalt kostar trängselskatteförsöket
              3,8 miljarder kronor alla dessa pengar för en försöksverksamhet!
              Det är ekonomisk vanskötsel. Tänk vad dessa pengar hade kunnat
              göra nytta genom upprustande eller utbyggnad av eftersatta vägsträckor.
              Anser Socialdemokraterna att dessa 3,8 miljarder kronor som kastas
              ut på trängselskatteförsöket är välplacerade pengar? Hur många
              skadade och dödade hade inte kunnat undvikas om dessa pengar hade
              investerats i bättre vägar?
            </seg>
            <seg n="481231ff">
              Hur mycket hade inte dessa pengar kunnat betyda för tjälsäkring
              av vårt vägnät? Man hade kunnat höja och återuppta det bristande
              underhållet som har släpat efter i många år. Hur väl hade inte
              dessa pengar behövts för att höja ersättningen och bidragen till
              enskilda vägar? Ja, listan kan göras väldigt lång över områden
              som behöver tillskott men som Socialdemokraterna har misskött
              under många år.
            </seg>
            <seg n="376d89e8">
              En annan svaghet i regeringens infrastrukturpolitik är de obefintliga
              budgetmarginalerna. Så fort något oförutsett händer, såsom stormen
              i södra Sverige eller nedläggningshotet i Trollhättan, ska anslaget
              till Vägverket och Banverket skiftas om. När det gäller Trollhättan
              vet ni att vi har påtalat problemen under många år, men vi fick
              inget gehör för att det behövdes vägsatsningar där. Men i tolfte
              timmen lyssnade regeringen.
            </seg>
            <seg n="f4c45d71">
              Så fort något ska byggas måste genast något annat som redan är
              planerat prioriteras bort. Så kan vi inte ha det. Vi anser att
              det inte är rimligt att ställa regioner mot varandra på det sätt
              som har gjorts. Regeringen har ett ansvar för att se till att
              statsbudgeten har utrymme för oförutsedda utgifter. Bara att flytta
              bort planerade projekt för att klara nya akuta problem kostar
              mångmiljonbelopp. Detta är siffror som vänsterkartellen inte så
              gärna vill prata om när man flyttar pengar fram och tillbaka.
              Carina Moberg kan kanske redovisa här i dag lite grann vad dessa
              omflyttningar av planerade projekt har kostat statskassan.
            </seg>
            <seg n="0aa3ad02">
              Under en lång tid har regeringen meddelat att man avser att komma
              med förslag om förbättringar inom trafikområdet i en ny transportpolitisk
              proposition. Historien upprepar sig. Vi minns alla infrastrukturpropositionen
              som vi fick vänta på i flera år samtidigt som vår gemensamma infrastruktur
              förföll och fortsätter att förfalla.
            </seg>
            <seg n="aa7b6cf6">
              Fru talman! Det kan kanske tyckas att det är ett starkt uttryck
              att säga att det är bedrövligt hur infrastrukturen har hanterats
              av regeringen, men tyvärr finner jag inte något bättre ord än
              bedrövligt.
            </seg>
            <seg n="7899529c">
              Historien upprepar sig. Den transportpolitiska propositionen
              som var aviserad till våren 2005 har ännu inte kommit, och nu
              är det snart ett nytt år. Att historien upprepar sig när det gäller
              förseningar råder det ingen tvekan om. Om historien upprepar sig
              genom att det inte finns någon överensstämmelse mellan innehållet
              och verkliga åtgärder för kommande infrastruktur, då är det inte
              bara illa för vårt land, det är bedrövligt.
            </seg>
            <seg n="edee7159">
              En annan svaghet är de partipolitiska hänsynstaganden som påverkar
              många infrastrukturprojekt. Trängselskatteförsöket är ett flagrant
              exempel på detta. Det finns många rapporter och utredningar som
              pekar på att de infrastrukturprojekt som genomförs alltför ofta
              inte är samhällsekonomiskt lönsamma. Vi måste återupprätta saklighet
              och rationalitet som bärande grunder för infrastrukturpolitiken.
              Det går att ifrågasätta om vänsterkartellens ensidiga fokusering
              på järnvägar framför vägnätet är samhällsekonomiskt motiverad.
              Vi moderater anser att samhällsekonomiskt lönsamma vägar måste
              prioriteras i högre grad.
            </seg>
            <seg n="afd2b050">
              Alla prognoser tyder på att trafiken på våra vägar kommer att
              fortsätta att öka kraftigt. Ska människors frihet öka och näringslivets
              konkurrenskraft stärkas måste infrastrukturen förbättras. Jag
              vill passa på att fråga Carina Moberg om hon och Socialdemokraterna
              inte ser något samband mellan ökat välstånd och tillväxt och ökade
              transporter.
            </seg>
            <seg n="730acb23">
              Herr talman! Jag får säkert möjligheter i replikskiften att gå
              in på fler områden. Jag tycker att detta är ett mycket viktigt
              utgiftsområde. I och med att vi har en något begränsad talartid
              finns det inte möjlighet att ta upp allting.
            </seg>
            <seg n="669bbe4f">
              Jag vill slutligen konstatera att alliansens budgetförslag till
              anslag för kommunikationer kännetecknas av en hög grad av samstämmighet.
              Vi vill samtliga tillföra ökade medel till utgiftsområdet. Vi
              vill samtliga rikta mer resurser till vägområdet, även om takten
              och tillvägagångssätten skiljer sig åt. Förklaringen till vår
              samstämmighet är den grundsyn vi har om att transportsektorn har
              stor betydelse för tillväxten och den fortsatta samhällsutvecklingen.
              Därmed skiljer vi oss väsentligt från den tillväxtfientliga politik
              som präglar regeringsunderlagets förslag.
            </seg>
            <seg n="aa26aa68">
              Jag är övertygad om att svenska folket vet att det är vi moderater
              som har förslagen som ger en förbättrad infrastruktur för vårt
              land, vilket är nödvändigt för tillväxten.
            </seg>
            <seg n="adcde565">
              Jag har medvetet avstått från att kommentera samtliga utgiftsområden
              inom trafikutskottets område, men min kollega Björn Hamilton kommer
              i sitt inlägg att ta upp en del andra ställningstaganden som vi
              moderater gör och som står att finna i våra moderata reservationer
              och motioner på trafikområdet.
            </seg>
            <seg n="e442f5bc">
              Herr talman! Jag avslutar med att yrka bifall till Moderaternas
              första reservation i detta betänkande, reservation nr 1. Givetvis
              står vi bakom samtliga våra reservationer, men som vanligt yrkar
              vi moderater bifall till endast en reservation.
            </seg>
          </u>
          <note type="speaker" n="e3a4565f">
            Anf. 70 ERLING BAGER (fp):
          </note>
          <note n="5c75a1f3">
            Herr talman! Allra först vill jag yrka bifall till Folkpartiets
            reservation nr 2.
          </note>
          <u who="erling_bager_896127" xml:id="i-dad4818b2c3021a1-0" n="4d5d4977">
            <seg n="1409c76c">
              I Folkpartiets budgetalternativ ligger vi lika med regeringen
              när det gäller anslag till järnvägar. När det gäller vägar ligger
              vårt förslag 500 miljoner över regeringens förslag. Över en flerårsperiod
              satsar vi ca ½ miljard mer per år än regeringen. Om man räknar
              på en treårsperiod ger detta 1,5 miljarder mer till vägar än vad
              regeringen satsar.
            </seg>
            <seg n="48c6f6ca">
              När det gäller flyget har vi ett anslag på ytterligare på 100
              miljoner per år till icke-statliga flygplatser. Runar Patriksson
              kommer mer ingående att ta upp och kommentera Folkpartiets förslag
              till anslag till vägar och flyg senare i debatten.
            </seg>
            <seg n="d7a694e4">
              Folkpartiet anser att trafikpolitiken ska ha som mål att bidra
              till ökad tillväxt, förbättrad miljö och ökad trafiksäkerhet.
              Det är viktiga mål för trafikpolitiken som vi framför inte minst
              i vår kommittémotion.
            </seg>
            <seg n="e5e1f0a0">
              Sverige behöver tillväxt för arbete och välfärd. Sverige har
              inte för mycket tillväxt utan för lite. Goda transportmöjligheter
              för råvaror till industrin och för industrins produkter till export
              eller till kunder är en förutsättning för ökad tillväxt.
            </seg>
            <seg n="78fb2304">
              Den traditionella infrastrukturen i vårt land, vägar och järnvägar,
              har under flera decennier eftersatts vad avser såväl underhåll
              av befintlig infrastruktur som utbyggnad av ny infrastruktur.
            </seg>
            <seg n="4c882d64">
              Folkpartiet anser att de nya investeringar i vägar och järnvägar
              som måste göras främst är av två slag.
            </seg>
            <seg n="86691a10">
              För det första gäller det att de så kallade flaskhalsarna på
              vägnätet och järnvägen byggs bort. Det gäller framför allt i våra
              storstäder, men det finns flaskhalsar även på annat håll.
            </seg>
            <seg n="4b97cd7c">
              För det andra måste den så kallade nordiska triangeln mellan
              Köpenhamn, Oslo och Helsingfors prioriteras mer och färdigställas.
            </seg>
            <seg n="d94e91da">
              När det gäller finansieringen har Folkpartiet i flera år föreslagit
              att man ska pröva de privata finansieringsformer som med en sammanfattande
              beteckning kallas PPP, public-private partnership . Finansieringen
              av PPP-projekt kan ske genom att nyttjarna, trafikanterna, erlägger
              avgifter som exempelvis sker när det gäller Arlandabanan, Öresundsbron
              och nu senast Svinesundsbron, genom att staten hyr anläggningarna
              eller genom en kombination av dessa finansieringsmöjligheter.
              Vi i Folkpartiet har varit positiva till att pröva denna typ av
              finansiering för både vägar och järnvägar.
            </seg>
            <seg n="edd2ba57">
              I storstadsregionerna Helsingfors, Göteborg och Malmö har utbyggnaden
              av infrastrukturen inte på något sätt hållit takten med befolkningsökningen.
              Det leder till betydande trafikstockningar i rusningstid med stora
              samhällsekonomiska förluster som följd, förutom de betydande olägenheter
              som detta självfallet utgör för de boende.
            </seg>
            <seg n="01154711">
              För Folkpartiet är det av såväl miljö- som transportekonomiska
              skäl en utgångspunkt att investeringarna görs. Investeringar i
              spårbunden trafik är särskilt angelägna i landets mest trafiktäta
              områden. Till detta kommer den så kallade getingmidjan i centrala
              Helsingfors som utgör ett växande hinder för en fungerande järnvägstrafik
              i Helsingforssregionen och för järnvägstrafiken till och från
              alla andra delar av landet, i söder, väster och norr.
            </seg>
            <seg n="e7de798c">
              I Västsverige utgör Göteborgs central en betydande flaskhals
              med sin så kallade säckkonstruktion. Den tågförbindelse som kallas
              Västlänken skulle väsentligt underlätta trafiken i Göteborg. Det
              skulle senare möjliggöra en snabbtågsförbindelse med Landvetters
              flygplats. Det skulle också innebära att vi kunde använda fler
              regionala tåg i hela Västsverige. När trängseln inom Göteborgs
              central och city minskar kan fler regionala tåg komma från till
              exempelvis Lidköping och Mariestad. Det här är en viktig bit i
              infrastrukturen i Västra Götaland.
            </seg>
            <seg n="7f27e21b">
              Vi i Folkpartiet välkomnar regeringens förslag till Trollehättepaket
              för väg- och tågförbindelser. Nu talar vi även om att väg 45 ska
              bli Europaväg och fyrfältsväg.
            </seg>
            <seg n="d65fa7d5">
              I Folkpartiets tillväxtprogram för Västsverige som presenterades
              i mars 2004 fanns fyrfältsstandard som krav på E 6, E 20, Europaväg
              45 och riksväg 40. Detta skulle prioriteras. I dag måste den biltrafik
              som genereras från Landvetter och ska till annat håll, exempelvis
              Alingsås, först åka in till Göteborg och sedan tillbaka på E 20.
              En förbindelse mellan väg 40 och E 20, en ganska kort bit, skulle
              underlätta väldigt mycket och ta bort flaskhalsen för biltrafiken
              i Göteborg.
            </seg>
            <seg n="d37bb56c">
              Herr talman! Jag vill nu ta upp Norrbotniabanan. Vi anser, liksom
              tidigare, att regeringens och de rödgröna samarbetspartnernas
              planer för Norrbotniabanan saknar riktig samhällsekonomisk grund.
              Det har nämligen framhållits av Banverket i dess bedömning. Vi
              i Folkpartiet anser att Norrbotniabanan därför bör utgå ur investeringsplanerna
              för 20042015. Inom planeringsramen för järnvägar frigörs därmed
              3 miljarder kronor under denna period fram till 2015. Hela Norrbotniabanan
              skulle kräva investeringar i storleksordningen 20 miljarder kronor
              eller mer. Merparten av dessa skulle således komma under den kommande
              planperioden.
            </seg>
            <seg n="5f884f9a">
              Den svenska transportstrukturen bygger på en kombination av transporter
              på väg, på järnväg, till sjöss och i luften. Trafiknätet måste
              därför utformas så att kraftfulla noder utvecklas där det blir
              möjligt att på ett trafikekonomiskt och miljömässigt effektivt
              sätt växla mellan olika trafikslag på väg, på järnväg och till
              sjöss.
            </seg>
            <seg n="2ca76f26">
              Den svenska sjöfarten har under ett antal år tidigare varit hotad
              av konkurrens från andra länder. Under senare år har dessutom
              situationen för näringen förbättrats i och med att rederistödet
              försvunnit och ersatts med en så kallad nettolösning. Detta var
              ett viktigt steg för sjöfarten. Inom ramen för EU:s gemensamma
              sjöfartspolitik har införts tonnagebaserad skatteberäkning för
              sjöfarten. Den har införts i andra EU-länder bortsett från Österrike,
              som inte bedriver någon sjöfart.
            </seg>
            <seg n="7682812c">
              I Folkpartiets kommittémotion har vi framfört dessa krav under
              flera år. Det är glädjande att regeringen förra året tillsatte
              en utredning om tonnageskatten, även om det var en väldigt senfärdig
              behandling. I dagarna kommer ett nytt förslag från utredaren om
              tonnageskatt i Sverige. Vi förutsätter att den kommande utredningen
              snarast resulterar i en proposition till riksdagen.
            </seg>
            <seg n="ef97b2da">
              Herr talman! Jag ser att min talartid börjar ta slut, men jag
              vill ändå ta upp frågan om isbrytningen. Kostnaden en normalvinter
              är ca 230 miljoner kronor. Från Folkpartiet, Moderaterna, Kristdemokraterna
              och Centern anser vi att kostnadsansvaret för isbrytning bör ingå
              i statens generella regionalpolitiska åtgärder. Vi anser också
              att regeringen tillsammans med Finland och Estland så snart som
              möjligt bör verka för att undersöka möjligheten att utverka regionalpolitiskt
              stöd från EU. Det är viktigt för att vi ska kunna hålla sjöfarten
              och farlederna öppna på de viktiga lederna i Östersjön och Bottenviken.
            </seg>
            <seg n="0ebf4b16">
              Jag känner till att Regeringskansliet nu även arbetar med frågan
              och hoppas att detta sker utan dröjsmål.
            </seg>
            <seg n="7c3e3150">
              Dessutom skulle vi med EU-bidrag kunna sänka de rekordhöga sjöfartsavgifter
              vi nu har i Sverige.
            </seg>
            <seg n="f5c79db9">
              Vad vore mer naturligt än att vi tillsammans med andra EU-länder
              som Finland och Estland försöker driva frågan? Isen är ju ett
              hinder för infrastrukturen i Östersjön och Bottenviken.
            </seg>
            <seg n="c88bcd42">
              Herr talman! Slutligen yrkar jag återigen bifall till Folkpartiets
              reservation nr 2. Jag vill dessutom tacka trafikutskottets kansli
              för ett mycket värdefullt arbete under året.
            </seg>
          </u>
          <note type="speaker" n="a58d5338">
            Anf. 71 JOHNNY GYLLING (kd):
          </note>
          <note n="44b5a1e9">
            Herr talman! Jag börjar med att yrka bifall till reservation
            3 om mål- och resultatfrågor.
          </note>
          <u who="johnny_gylling_eaf684" xml:id="i-e230f0a3facb18e7-0" n="0d969eb7">
            <seg n="f012f133">
              Kommunikationerna måste fungera i Sverige, annars fungerar inte
              Sverige. Den här riksdagen har fastslagit ett övergripande mål
              för transportpolitiken. Det lyder: Att säkerställa en samhällsekonomiskt
              effektiv och långsiktigt hållbar transportförsörjning för medborgarna
              och näringslivet i hela landet. Men i dag är det så, herr talman,
              att både näringslivet och medborgarna är missnöjda med transportpolitiken.
            </seg>
            <seg n="80c6653c">
              Låt mig göra en liten utvikning här och hänvisa till ett TT-telegram
              från den 7 november. 18 mil utan omkörning är rubriken. Det står:
              Vägverket vill bygga ett 18 mil långt mitträcke med bara en körbana
              i vardera riktningen på E10 mellan Töre och Gällivare.
            </seg>
            <seg n="513a3eaf">
              Det låter absurt, säger Ove Engström, ambulanschef i Kiruna.
            </seg>
            <seg n="73004ec3">
              Omkörningar skulle ske genom att framförvarande bil svänger in
              på en parkeringsficka.
            </seg>
            <seg n="7a0c7083">
              Låt mig ta ett annat exempel på hur transportpolitiken fungerar,
              eller inte fungerar. Det är ett TT-telegram från den 30 november.
              Utbyggnad av E 6 och 45:an försenas. Trots regeringens löften
              blir inte utbyggnaden av vare sig E 6 eller 45:an i Västra Götaland
              klar i tid.
            </seg>
            <seg n="5bc66560">
              Men det värsta av allt är ett meddelande från Sveriges Radio
              den 23 november, som säger att det blir sämre snöröjning på det
              statliga vägnätet i vinter. Vägverket har sänkt kraven både när
              det gäller hur snabbt vägarna ska plogas och hur mycket. Trafiksäkerhetsorganisationen
              NTF är kritisk till försämringen.
            </seg>
            <seg n="0c1a19c4">
              Vår förra ordförande i trafikutskottet är numera chef för NTF,
              som kritiserar Vägverkets förslag att försämra snöröjningen på
              vintervägar. Ungefär 20 %, säger Vägverket i den här intervjun,
              skulle man spara på vinterväghållningen.
            </seg>
            <seg n="8ee33490">
              Om medborgarna och näringslivet upplever det här i Sverige kan
              man knappast vara nöjd, och man kan knappast säga att regeringen
              lever upp till de mål som riksdagen fastställt.
            </seg>
            <seg n="ed1a24c3">
              Vi kristdemokrater tycker att Socialdemokraterna, Vänstern och
              Miljöpartiet tonar ned den här delen av målet som handlar om effektivitet,
              ett effektivt transportsystem. Man pratar bara om att det ska
              vara ett hållbart transportsystem och om miljö. Men båda sakerna
              behövs ju effektivitet och miljömässighet.
            </seg>
            <seg n="cab334a9">
              Regeringen sysslar med ekonomiskt tveksamma järnvägsbyggen, men
              vägunderhållet släpar efter. Det bristande underhållet har jag
              nämnt, till exempel det här med snöröjningen. Det är bedrövligt.
              Investeringarna är otillräckliga. Ett exempel är den nordiska
              triangeln. Där fick jag höra häromveckan på en transportkonferens
              att regeringen har missat ett antal miljoner från EU-bidragen
              för att utveckla den här transportlänken, den nordiska triangeln.
              Både vi kristdemokrater och de övriga partierna i alliansen vill
              satsa på det som Erling Bager nämnde, PPP, alltså public-private
              partnership , för att möjliggöra en snabb investering på vägsträckor
              som är flaskhalsar i dag.
            </seg>
            <seg n="7363258e">
              I dag, herr talman, tänker jag inte diskutera olika transportstråk,
              utan förhoppningsvis ska vi göra det när det kommer en transportpolitisk
              proposition, något som vi har väntat på i snart ett år. Post-
              och kassaservice ska vi också diskutera framöver, så jag tar inte
              upp den frågan i dag, även om den är mycket aktuell.
            </seg>
            <seg n="a8916805">
              I den budget som riksdagen ska besluta om är ramarna redan fastställda,
              och därför har vi kristdemokrater ett särskilt yttrande på den
              punkten. Vårt förslag har ju fallit, och vi kan alltså inte få
              igenom våra ökade anslag, till exempel 600 miljoner mer till vägarna,
              där vi tar hälften från järnvägssidan. Men vi har också 30 miljoner
              till sjöfartens infrastruktur, och vi är det enda parti som har
              haft den här konkreta satsningen uppe i flera år faktiskt.
            </seg>
            <seg n="6ea6ca6a">
              Herr talman! Jag vill nämna någonting om trafikinspektionen också.
              Riksdagen beslutade om en gemensam trafikinspektion i november
              2004. Regeringen skulle då snarast tillsätta en utredning med
              sikte på 2006. Men det dröjde ända till oktober 2005 innan man
              tillsatte en utredare. Om det är förhalning eller ovilja kan jag
              inte svara på, men illa är det att det har dröjt nästan ett år.
              De direktiv som har getts känns inte heller riktigt tillfredsställande
              med tanke på de ytterligare beslut som riksdagen har fattat. Inspektionerna
              ska i framtiden vara helt åtskilda från trafikverken. Det är viktigt
              med integritet.
            </seg>
            <seg n="c19438f9">
              Jag är i alla fall glad åt att trafikutskottet håller fast vid
              beslutet, nämligen att beredningen ska bedrivas skyndsamt och
              med inriktning som riksdagen har beslutat om. Därför har vi ingen
              reservation på detta område i år.
            </seg>
            <seg n="0d219a0c">
              Herr talman! Avslutningsvis tycker jag inte att det går att tala
              om transportpolitiska visioner och samtidigt titta på när snöröjningen
              på våra vägar skärs ned. Det går inte ihop, varken för oss, för
              näringslivet eller för medborgarna. Det behövs en ny regering
              för en bättre infrastruktur.
            </seg>
          </u>
          <note type="speaker" n="6fed2787">
            Anf. 72 PETER PEDERSEN (v):
          </note>
          <u who="peter_pedersen_2328f0" xml:id="i-eef6a9c29aa8ffe7-0" n="d1858f2f">
            <seg n="56a51211">
              Herr talman! Jag debuterar ju som trafikpolitiker och ska därför
              försöka inta en ödmjuk hållning genom att lyssna och lära av debatten.
              Låt mig börja med att säga att jag huvudsakligen kommer att ägna
              mig åt de transportpolitiska frågorna medan Karin Thorborg från
              Vänstern tar upp IT, elektroniska kommunikationer och post samt
              trafikinspektioner.
            </seg>
            <seg n="d7c222d9">
              Det var glädjande att höra Johnny Gylling från Kristdemokraterna
              ta upp det övergripande målet om att vi ska ha dels en samhällsekonomisk
              effektivitet, dels ett hållbart transportförsörjningssystem över
              hela landet. Ingen av de borgerliga politiker som hittills varit
              uppe i talarstolen har sagt att det finns ett antal delmål. Ett
              av dem är En säker trafik, vilket Johnny Gylling var inne på lite
              grann; det som togs upp om snöröjningen kan man väl tolka in där.
            </seg>
            <seg n="35f1d4d3">
              Ett annat delmål är En god miljö. Jag har inte hört speciellt
              mycket om det här, framför allt inte när moderaten Rådhström pratade
              och nästan hyllade transporter ju mer transporter desto bättre.
              För oss är transporter ett medel för att kunna ta sig från en
              plats till en annan. Om man kan undvika den transporten, framför
              allt om man ska köra bil, tror vi att det är att föredra, och
              vi behöver inte uppmuntra onödiga transporter.
            </seg>
            <seg n="260d59d5">
              Vi kan konstatera att det i Värmland, och i den valkrets jag
              tillhör, förekommit ett antal kraftiga skyfall, incidenter där
              vägar sköljts bort, som enligt mitt sätt att se uppenbart är relaterade
              till de utsläpp vi har, till den miljöpåverkan som vi människor
              står för. Jag tycker att vi borde kunna hålla några bollar i luften
              samtidigt. Även om vi pratar om värdet av fungerande transporter,
              vägar som man kan ta sig fram på för att forsla timmer och så
              vidare, måste vi ändå försöka ha ett perspektiv som innebär att
              vi tar ansvar för framtida generationers behov. Vi måste åtminstone
              i någon grad försöka lyfta fram frågan om miljöpåverkan och inte
              bara låtsas att vi kan trafikera våra vägar, luften och så vidare
              utan att det kommer att påverka vår omgivning. Det finns ju belagt
              att allt vi gör påverkar omgivningen. Inte minst gäller det trafiken.
            </seg>
            <seg n="e8f6d176">
              Vi förstår att alla inte kan resa kollektivt, men vi är övertygade
              om att ett ökat kollektivt resande skulle minska den negativa
              miljöbelastningen. Det skulle minska antalet allvarligt skadade
              och dödade i trafiken. Det är belagt att kollektivt resande är
              förhållandevis mindre farligt per personkilometer.
            </seg>
            <seg n="2cbd4e34">
              Jag konstaterar också att ingen av de borgerliga politiker som
              hittills varit uppe i talarstolen tagit upp delmålet Ett jämställt
              transportsystem. Det finns ett uppenbart manligt perspektiv där
              man sätter bilen i första rummet och så döljer man det bakom en
              massa fina formuleringar om regional utveckling. Också jag tycker
              att vi ska kunna leva, bo och verka i hela landet. Jag inser förstås
              att man behöver ta sig fram och att det ska finnas fungerande
              landtransporter, men vi måste också gynna ett system där vi i
              möjligaste mån till exempel fraktar gods på järnväg i stället
              för med långväga lastbilstransporter. Inte minst är kombinationen
              av olika transportslag viktig att satsa på.
            </seg>
            <seg n="4424c2a0">
              Sedan låtsas den borgerliga alliansen i den här debatten, liksom
              i nästan alla andra debatter, att de är överens. Vi är tydligen
              en vänsterkartell och ni en borgerlig allians. Jag har funderat
              på vad det är för skillnad mellan kartell och allians och misstänker
              att det är fråga om en värdering av orden där allians är bättre
              än kartell. Det kan jag bjuda på. Jag kan konstatera att den så
              kallade vänsterkartellen faktiskt lagt fram ett stort antal gemensamma
              budgetar på en rad olika områden, bland annat det nu aktuella
              området. Och vi har i praktiken visat att vi, trots att vi inte
              är alldeles överens i en förhandling eller diskussion, lyckas
              komma fram till ett gemensamt förslag som vi sedan står för.
            </seg>
            <seg n="35052e28">
              Då kan den borgerliga alliansen hoppa på de tre partierna och
              säga att vi inte är överens, men om vi tittar i era reservationer
              kan vi se att ni själva inte är överens. Ni låtsas vara överens,
              men ni skiljer er åt kraftigt. Jag vill säga detta från talarstolen
              och samtidigt konstatera att framför allt Moderaterna märker ut
              sig ganska mycket genom kraftfulla satsningar på vägar, utöver
              budgetförslaget, medan de övriga borgerliga partierna ligger rätt
              nära den så kallade vänsterkartellen.
            </seg>
            <seg n="405a68c7">
              Vi gillar dock inte att man polemiserar utan tycker att vi ska
              ha en hyfsad debatt i Sveriges riksdag. Vi har heller inte ställt
              oss bakom formuleringen på s. 58 där socialdemokrater och miljöpartister
              konstaterar, nästan lite skadeglatt, att den borgerliga alliansen
              inte kommit överens, att de inte har ett sammanhållet förslag.
              Det har vi i stället ett särskilt yttrande om. Vi tycker att det
              räcker att man ger den typen av värdeomdömen när man står i talarstolen.
              Däremot behöver vi inte ha en tradition där sådant skrivs in i
              betänkandetexter. Jag vill tydligt markera detta i det här sammanhanget.
            </seg>
            <seg n="70b9e553">
              Det intressanta är hur man kan hävda att man har en gemensam
              politik när det uppenbart på papperet ser så olika ut. Där finns
              vissa likheter med mitt tidigare område, kulturpolitiken. Även
              där mälde Moderaterna tydligt ut sig jämfört med de andra borgerliga
              partierna men har nu gått mot en mer sansad hållning och lägger
              sig ganska nära mitten.
            </seg>
            <seg n="a3c4adfa">
              Om man ska vara lite småspydig, vilket jag tycker att ni ibland
              varit i debatten i dag, kan man fråga sig om ni nästa gång ska
              gå till Rut för att få fram lite synpunkter på vad en massiv satsning
              på fler vägar, fyrfiliga motorvägar och så vidare riktiga motorvägar
              förväntar jag mig att någon ska säga får för långsiktiga konsekvenser
              vad gäller säker trafik, jämställdhet i transportsystem och miljöpåverkan.
              Jag tycker att ni borde tänka till innan för att få lite balans
              och inte komma med dessa attacker, som jag uppfattar dem. Jag
              tror inte att det finns någon här som inte inser att det är viktigt
              att vi har ett fungerande transportsystem.
            </seg>
            <seg n="a95c76fc">
              Vi har ett budgetsystem som innebär att vi i princip ska direktfinansiera
              alla investeringar. Det handlar om stora pengar inom kommunikationssektorn.
              I stället för att då försöka hitta lösningar inom ramen för det
              nuvarande budgetsystemet, eller att det kanske på något sätt måste
              ändras till motsvarande det som görs i fråga om investeringar
              i en kommun, kommer den borgerliga alliansen med förslag om att
              vi ska satsa på olika medfinansieringar från privata aktörer som
              om de privata aktörerna skulle komma in för att de tycker att
              det är roligt att hjälpa det offentliga.
            </seg>
            <seg n="c3053090">
              Någonstans ska någon tjäna pengar, och jag tycker att det fortfarande
              saknas underlag som visar att de privata satsningarna långsiktigt
              skulle gynna skattebetalarna, leda till en bättre infrastruktur
              och så vidare. Den allmänna hållningen är närmast att det som
              är privat är bra och det som är offentligt är dåligt. Men om något
              offentligt är bra ska man snart se till att det blir privat. Då
              kan man skälla på det som är kvar och inte går med vinst och inte
              fungerar så bra. På så sätt försöker man utifrån en borgerlig
              ståndpunkt bevisa att offentlig verksamhet inte fungerar. Det
              där är billiga debattknep som dessutom är lätta att genomskåda.
            </seg>
            <seg n="a756f079">
              Jag ska inte orda så mycket mer utan bara konstatera att Karin
              Thorborg senare kommer att tala mer om kommunikationer. Jag vill
              yrka bifall till förslaget i det betänkande som majoriteten står
              bakom. Det skulle förstås ha sett helt annorlunda ut om Vänsterpartiet
              självt fått bestämma, men vi är trots allt nöjda med den kompromiss
              som de tre partierna lyckats komma fram till.
            </seg>
          </u>
          <note type="speaker" n="bac3b566">
            Anf. 73 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-1" n="2a952f0e">
            <seg n="0611feea">
              Herr talman! Det var trevligt att få upp Peter Pedersen i talarstolen
              och höra honom tala sig varm för att Moderaterna utmärker sig
              som det parti som satsar hårdast på vägområdet. Jag tackar för
              den reklamen.
            </seg>
            <seg n="227543f7">
              Jag skulle vilja ställa en direkt fråga om något som jag tycker
              alldeles för ofta kommer fram i diskussioner och debatter från
              vänsterkanten. Det gäller det som Peter Pedersen säger om att
              vi måste få bort onödiga transporter. Menar du någon enstaka transport,
              eller kan du stå här i kammaren och säga till svenska folket vilka
              onödiga transporter de håller på med? Är det lösningen på miljöproblemen
              att vi får bort onödiga transporter? För mig finns inga onödiga
              transporter. Jo, några sådana finns det, men det är på marginalen.
              De är väldigt få. Folk åker inte för nöjes skull, utan folk åker
              för att de är tvungna att förflytta sig.
            </seg>
            <seg n="05e771ef">
              När det sedan gäller miljöpåverkan ska vi ju inte ha någon kärnkraftsdebatt
              i trafikutskottet nu, men det är klart att tanken dyker upp när
              man ser att vänsteralliansen vill lägga ned kärnkraftverk, köpa
              tysk och dansk kolkraft och så vidare, som långt ifrån är miljömässig.
              Då går det an. Den debatten avstår jag dock från att ta upp, men
              det är en tanke som automatiskt kommer.
            </seg>
          </u>
          <note type="speaker" n="3615f2cc">
            Anf. 74 PETER PEDERSEN (v) replik:
          </note>
          <u who="peter_pedersen_2328f0" xml:id="i-eef6a9c29aa8ffe7-1" n="d1858f2f">
            <seg n="cf8d6c74">
              Herr talman! Det vi menar med onödiga transporter är att man
              i dag kan ta fram en produkt i norra Sverige som sedan körs i
              väg runt halva jordklotet för att göras i ordning och därefter
              transporteras tillbaka till Sverige. Vi hävdar att det då är för
              billigt att transportera. Det är något som är fel. Vi tror på
              mer nära produktion så att man inte behöver ha långväga internationella
              frakter med lastbil, i form av sjöfart och så vidare, och därmed
              belasta miljön.
            </seg>
            <seg n="dc2c05bf">
              Sedan är jag medveten om att man, ifall man bor i glesbygd, måste
              transportera sig. Vi tror dock inte att problemet är att någon
              puttrar fram i en bil ute på landsbygden, utan det vi syftar på
              är storstadsproblematiken. Men det är ni också emot.
            </seg>
            <seg n="2d72c9d6">
              Ni vill inte ha försök för att minska trafiken i de större städerna
              och få fler människor att resa kollektivt. Men vi kan inte bara
              dra åt tumskruvarna, utan vi måste möjliggöra andra alternativ.
              Gör det möjligt för fler att resa kollektivt, så kommer det att
              leda till bättre miljö och färre skador i trafiken!
            </seg>
            <seg n="beecdfd0">
              Sedan detta med kärnkraften. Jag bara konstaterar att om något
              skulle hända så tar det evig tid innan vi kan rätta till skadorna.
              Det är ett nonchalant synsätt att säga att det inte finns några
              problem. Vad gäller trafiken så ser vi ju att den har en tydlig
              påverkan både på kort och på lång sikt. Och det måste vi göra
              något åt, för trafiken står för en stor del av de utsläpp vi har
              i atmosfären. Det görs kraftfulla insatser nu, och det tycker
              jag att vi ska stödja i stället för att negligera det i kammardebatten.
            </seg>
          </u>
          <note type="speaker" n="f5c66955">
            Anf. 75 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-2" n="2a952f0e">
            <seg n="511f1e95">
              Herr talman! Och man köper tysk och dansk kolkraft för att man
              ser att det är problem med trafiken
            </seg>
            <seg n="3641584f">
              Peter Pedersen talar om transporter. Jag vet inte om jag ska
              kalla honom för kommunist eller vänsterpartist. Men när jag hörde
              honom kändes det som om det stod en sann socialist i talarstolen.
              Det är lätt för en socialist att säga: Transporter ska vara så
              dyra att vi inte kan frakta. Det tycker Peter Pedersen. Han tycker
              att vi inte ska ha ett system där det är billigt att frakta varor,
              så att de inte ska kunna deltillverkas. Detta är ju direkt riktat
              mot alla varor som produceras och som det slutligen, i alla lägen,
              är konsumenten som får betala. Men det är lätt för en socialist
              att säga att det är samhället, staten eller Vänsterpartiet som
              ska bestämma vilka varor som får förflyttas och vilka varor som
              inte får förflyttas.
            </seg>
            <seg n="3daf1a3a">
              Ska det vara extra skatt på att flytta vissa varor, eller hur
              ska det vara? Detta är ett så filosofiskt resonemang som är långt
              från verkligheten. Det är faktiskt dags för Vänsterpartiet att
              tala om hur ni ska få bort onödiga transporter utan att det blir
              dyrare för varje konsument i vårt land som vill få varor hem till
              sig på något sätt. Jag håller mig till en fråga, så får Peter
              Pedersen ge ett uttömmande svar om hur socialismen löser transportproblemen.
            </seg>
          </u>
          <note type="speaker" n="6d24cb4d">
            Anf. 76 PETER PEDERSEN (v) replik:
          </note>
          <u who="peter_pedersen_2328f0" xml:id="i-eef6a9c29aa8ffe7-2" n="d1858f2f">
            <seg n="a6570d67">
              Herr talman! I ert särskilda yttrande, nr 2, skriver ni under
              Järnvägsinfrastruktur: Trafikslagens kostnader skall så långt
              det är möjligt bäras av den egna verksamheten. Vi håller helt
              med. Sedan skriver ni att ni ska höja banavgifterna, men ni nämner
              ingenstans att ni tycker att transport på väg ska bära sina egna
              kostnader.
            </seg>
            <seg n="beb3f791">
              Vi hävdar bestämt att de ekonomiska styrmedel vi har är inrättade
              på ett sådant sätt att de konsekvent gynnar transporter på väg
              då menar jag framför allt godstransporter och missgynnar andra
              alternativ. Marknaden väljer ju hela tiden det billigaste alternativet.
              Då bär man inte sina samhällskostnader.
            </seg>
            <seg n="3bf7b064">
              Det är inte rimligt att man ska frakta stål från England till
              Sverige i stället för att låta det produceras nära den övriga
              produktionen. Då kostar transporterna, sett i relation till hela
              produktionskostnaden, för lite. Det som ska betalas ut i lön och
              andra insatsvaror tycker man däremot kostar för mycket. Då satsar
              man på transporter, och det tycker vi inte är till fördel för
              miljön eller samhällsutvecklingen.
            </seg>
            <seg n="17fd2b1c">
              Transport i sig löser ju inga problem, mer än att man fraktar
              en vara från en plats till en annan. Om man då kan korta transportavståndet
              blir den åtminstone effektivare, liksom om man kan genomföra transporten
              på ett sätt som inte leder till en försämrad miljö.
            </seg>
            <seg n="d5a3a314">
              Jag tycker att ni moderater skulle kunna svara på en fråga: Varför
              nämner ni inte, varken i den här debatten eller annars, vilka
              konsekvenser för miljön som ett obegränsat antal transporter medför?
              Ska bilarna gå på luft i framtiden, eller vad har ni för synpunkter
              på det framtida bränslet?
            </seg>
          </u>
          <note type="speaker" n="18a4de58">
            Anf. 77 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-0" n="4d5d4977">
            <seg n="c4498e6f">
              Herr talman! Jag tyckte att Peter Pedersen i sitt första anförande
              i TU höll en stillsam och lite försynt prägel. Jag tycket också
              om att han kommenterade majoritetstexten och att han inte ställde
              sig bakom den övriga majoritetens sätt att beskriva alliansen.
              Det tycker jag var trevligt.
            </seg>
            <seg n="0d927e03">
              Peter ställde några frågor i sitt anförande. Han frågade: Vad
              blir konsekvenserna av fyrfältsvägar? Det går att ge många exempel
              på vad konsekvenserna blir. Ser man till E 6 fram till norska
              gränsen finns det mycket problem. Där går mycket norska transporter
              på långtradare, både export och import. Det sker tragiska trafikolyckor,
              trafikstockningar och mycket annat. Där skulle konsekvenserna
              bli trafiksäkrare vägar. Det blir mycket bättre.
            </seg>
            <seg n="f712615f">
              På E 20, som förbinder Helsingfors och Göteborg, finns i Västergötland
              de sämsta sträckorna i Skaraborg och efter Herrljunga. Däremot
              är det mycket bra väg i höjd med Degerfors och längre upp mot
              Helsingfors. Vi tycker att man tidigare borde ha satsat på E 20
              för fyrfältsväg. Det sker många tragiska olyckor även där.
            </seg>
            <seg n="8d514acb">
              Det är bra med fyrfältsvägar där man kan få ned olycksrisken
              och få infrastrukturen att fungera bättre.
            </seg>
            <seg n="3d221c5a">
              PPP har vi talat om här. I Norge, Danmark och Frankrike är staten
              med på att man också kan ha PPP-lösningar. Det tidigarelägger
              projekt. Det nämnde jag också i mitt anförande.
            </seg>
            <seg n="2718a400">
              I en replik nyss sade Peter Pedersen att det satsas mer på vägar
              än på järnvägar. Så är det inte. Ser vi till fördelningsplanet
              2015 satsar vi från riksdag och regering över 100 miljarder på
              järnvägar och under 49 miljarder på vägar.
            </seg>
          </u>
          <note type="speaker" n="eebe76df">
            Anf. 78 PETER PEDERSEN (v) replik:
          </note>
          <u who="peter_pedersen_2328f0" xml:id="i-eef6a9c29aa8ffe7-3" n="d1858f2f">
            <seg n="1e192211">
              Herr talman! Vi tycker att det är en utmärkt princip som nu har
              kommit fram, det vill säga att relationen ska vara ungefär 2:1
              till järnvägens fördel under den kommande tiden.
            </seg>
            <seg n="4b22461c">
              När det gäller fyrfiliga motorvägar kan man konstatera att det
              är något dyrare att bygga den typen av vägar i jämförelse med
              vägar som inte är så breda. Om man hade obegränsat med pengar
              och inte behövde pengar till annat än att lösa trafikfrågor skulle
              man kunna resonera som Erling Bager. Men nu har vi ett utgiftstak
              med vissa ramar att röra oss inom. Då är det rimligt att man värderar
              varje krona av skattebetalarnas pengar.
            </seg>
            <seg n="7c7df367">
              Om man kan lösa detta på ett sätt som leder både till bättre
              tillgänglighet och framkomlighet och till en betydligt lägre kostnad,
              till exempel mitträckesalternativet, så är det att föredra. Jag
              talar då inte om det som någon läste upp här, att det ska vara
              18 mil med bara ett körfält i vardera riktningen. Vi är ju inte
              riktigt så ogina att vi tycker att man ska behöva köra in på parkeringsplatser
              för att köra om och sådant
            </seg>
            <seg n="c6ea3709">
              Men det finns alternativa lösningar. Vi tycker att man ska väga
              för och nackdelar och för varje sträcka noga överväga vilka alternativ
              man ska välja. Jag tycker till exempel att E 18 mellan Örebro
              och Karlskoga har varit katastrofalt dålig. Jag har inget emot
              att man ser till att få bättre framkomlighet där. Däremot vill
              jag inte föreslå att man ska ha fyrfilig motorväg. Det behövs
              inte. Det skulle fungera utmärkt med mitträcksalternativet, som
              det ju för övrigt är mellan Karlskoga och Karlstad. Det fungerar
              utmärkt jämfört med det som fanns tidigare.
            </seg>
          </u>
          <note type="speaker" n="b3508149">
            Anf. 79 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-1" n="4d5d4977">
            <seg n="ee0b628a">
              Herr talman! På en del områden kan det vara lämpligt med vad
              vi kallar för 2+1-väg med mitträcke, där behovet räcker till.
              Men det finns vägar där det är fullständigt olämpligt, till exempel
              E 20, väg 45 mellan Borås och Jönköping och många andra vägar
              där trafiken är intensiv och det är många långtradare som hela
              tiden mal på. Där är det olämpligt, och det blir mycket bättre
              med fyrfältsväg.
            </seg>
            <seg n="29a91de6">
              Vi välkomnar Trollhättepaketet. Att Trollhättan nu får fyrfältsväg
              kommer att underlätta mycket. Man skapar möjligheter för tillväxt
              i och med att Göteborg och Trollhättan kommer närmare varandra
              och man kan arbetspendla på ett bättre sätt.
            </seg>
            <seg n="c3358ec9">
              Peter verkar ha en principiell inställning till fyrfältsvägar:
              Fyrfält nej, det blir lite för mycket! Men det går bra med mitträcke
              och 2+1-vägar. Det är en märklig inställning. Låt behoven styra!
            </seg>
            <seg n="a6b29f4e">
              Titta på Vägverkets statistik! Se på olycksstatistiken över dessa
              fruktansvärda dödsolyckor som har skett i norra Bohuslän och,
              som jag nämnde, bland annat i Skaraborg och nedåt Herrljungatrakten!
              Titta på den och ta ställning sedan!
            </seg>
          </u>
          <note type="speaker" n="aa15b19a">
            Anf. 80 PETER PEDERSEN (v) replik:
          </note>
          <u who="peter_pedersen_2328f0" xml:id="i-eef6a9c29aa8ffe7-4" n="d1858f2f">
            <seg n="a1470d80">
              Herr talman! Jag hörde Erling Bager säga ungefär så här: Många
              långtradare mal på.
            </seg>
            <seg n="7af1c404">
              Ja, vi håller med om att det är ett stort problem, vilket inte
              alla partier gör, att det är många långtradare som mal på när
              det borde finnas andra alternativ. Jag är också medveten om man
              inte kan lösa det här väldigt kortsiktigt, men långsiktigt måste
              man ha en ambition. Vår absoluta övertygelse är att vi vill få
              över mer av framför allt godstrafiken på spårbunden trafik. Vi
              tror att det är till fördel inte minst för miljön och att det
              kommer att gynna trafiksäkerheten.
            </seg>
            <seg n="6a641aec">
              Sedan är vi inte några fundamentalister som aldrig kan tänka
              oss att bygga ut en vägstump. Det jag sade var att man vid varje
              tillfälle ska ta ansvar för skattebetalarnas pengar och noga fundera
              över vilket som är det optimala sättet att lösa just den situationen.
              Jag har alltså inte sagt någonting i någondera riktningen.
            </seg>
            <seg n="3988568c">
              Jag har inte uppfattat att Folkpartiet är för att man ska bygga
              fyrfiliga motorvägar överallt, men man kan inte ena gången i ena
              debatten säga att det är jätteviktigt hur man hushållar med våra
              skattepengar och nästa gång låta som att det finns obegränsat
              med pengar till att bygga ut vägar. Så ser det faktiskt inte ut
              i verkligheten. Jag tycker att man ska vara ärlig och erkänna
              att det är ett ständigt val vad ska vi prioritera? mellan olika
              utgiftsområden och inom varje område. Vad ska vi välja just här?
              Ibland måste man faktiskt ta en lösning som inte kan anses vara
              den optimala därför att man ändå tjänar så pass mycket pengar
              och kan bygga ut fler sträckor. Det finns en rad exempel på att
              just mitträcken drastiskt har fått ned antalet döda och allvarligt
              skadade. Det tycker jag inte att man ska negligera.
            </seg>
          </u>
          <note type="speaker" n="f8070ad8">
            Anf. 81 SVEN BERGSTRÖM (c):
          </note>
          <u who="sven_bergstrom_97960e" xml:id="i-d068ccfbd90583b2-0" n="b62b19e5">
            <seg n="573edd64">
              Herr talman! Låt mig börja med att instämma i Erling Bagers välkomnande
              av Peter Pedersen till trafikutskottet och vårt arbete där. Det
              är trevligt, kan jag lova. Låt mig också instämma i det tack till
              vårt utskottskansli som någon har varit inne på för ett väldigt
              gott arbete under året.
            </seg>
            <seg n="0b25de6b">
              Den här debatten om regeringens budgetproposition för området
              Kommunikationer för mina tankar till nobelpristagaren Samuel Beckett
              och hans mest kända drama I väntan på Godot . Vi väntar likt huvudpersonerna
              Didi och Gogo i Becketts drama på något som vi hoppas ska göra
              tillvaron mera intressant. Men det är väntan som dominerar tillvaron.
              Vi får uppenbarligen fortsätta att vänta, men jag hoppas att vår
              väntan får en annan upplösning än i Becketts drama. Tills vidare
              får vi hålla oss till det här betänkandet som dock i hög grad
              präglas av samma väntan som i debatten här i dag. Jag kan redan
              förutse Socialdemokraternas replik på det här. Det är väl Karin
              Boyes: Intet är som väntans tider. Men jag tror att många med
              mig tycker att vi nu har väntat länge nog i trafikutskottet.
            </seg>
            <seg n="25e55c14">
              Riksdagen beslutade den 23 november att anta regeringens förslag
              till utgiftsram för 2006 för det område kommunikationer som vi
              nu diskuterar. Det handlar om 31 ½ miljarder kronor. Det är mycket
              pengar, även om vi från Centerpartiet och övriga allianspartiet
              varit beredda att anslå något mera pengar främst till ett bättre
              vägunderhåll. Vi har också tydligt sagt att vi är beredda att
              pröva alternativ finansiering, utanför statsbudgeten, för att
              påskynda angelägna projekt på väg- och järnvägsområdet.
            </seg>
            <seg n="505b13b9">
              Den viktigaste kritiken mot regeringen från Centerpartiets sida
              är dock inte stora skillnader i penningnivån. Det är snarare att
              regeringen är så väldigt dålig på att leverera de pengar som man
              utlovar. År efter år har vi kunnat konstatera att Socialdemokraterna
              här i riksdagen med pukor och trumpeter säger: Nu ska vi satsa,
              och nu ska vi säkra en bättre standard på våra vägar.
            </seg>
            <seg n="352fe4b8">
              Många av oss minns dåvarande infrastrukturministern Björn Rosengrens
              pompösa presentation här i kammaren för några år sedan av långsiktsplanen
              för 20042015. Då fattades det inga pengar. Den enda begränsning
              som Björn Rosengren kunde föreställa sig, för att fullfölja det
              omfattande paketet på flera hundra miljarder kronor, var bristen
              på grävskopor runtom i landet. Det var det som var den trånga
              sektorn.
            </seg>
            <seg n="858adca2">
              Det blev inte riktigt så. Det har vi sett. Tvärtom har regeringen
              gång på gång dragit in pengar från angelägna satsningar. Man har
              hänvisat till Trollhättepaketet för att rädda bilindustrin. Man
              har hänvisat till stormen Gudrun, och man har hänvisat till alla
              möjliga anledningar för att legitimera indragningar av pengar
              som drabbat viktiga projekt runtom i landet, som då skjuts på
              framtiden gång på gång på gång. Flaskhalsar och dödsfällor i trafiken
              blir kvar. Det regionala vägnätet slits ned ännu hårdare.
            </seg>
            <seg n="c1c11b0b">
              Det har gått så långt att till och med Sveriges Kommuner och
              Landsting kritiserar regeringen mycket skarpt för den ryckighet
              som man anser präglar regeringens politik på det här området.
              Kommunernas och landstingens talesman på området, Håkan Johansson,
              talar till och med om de små stegens tyranni och beskriver effekterna
              för kommuner och regioner som mycket olyckliga.
            </seg>
            <seg n="758d2b1c">
              Så här blir det med det arbetssätt den nuvarande regeringen har
              valt. Man har inga ekonomiska marginaler i sitt arbete. Och när
              det inträffar någon liten störning och det blir ökade kostnader
              för något akut och oplanerat drabbar det med dominoeffekt en rad
              sedan länge inplanerade projekt på andra håll i landet. Nu är
              dessutom självaste finansminister Pär Nuder ute och rycker sönder
              sin egen budget genom att lova tidigarelagda storsatsningar i
              sin egen valkrets, som för övrigt är densamma som Carina Mobergs,
              utan hänsyn till den tidsordning och prioritering som Vägverket
              har upprättat. Samtidigt får vi rapporter om ytterligare förseningar
              för E 6:an genom Bohuslän och väg 45 som ska bli Europaväg i Västsverige.
              Vilken röra!
            </seg>
            <seg n="29cee760">
              Herr talman! Det bristfälliga underhållet av vårt vägnät har
              blivit en visa. När vi senast träffade Vägverkets generaldirektör
              för några veckor sedan i trafikutskottet bekräftade han att det
              underhållsberg som Vägverket rullar framför sig uppskattas till
              ca 17 miljarder, och det fortsätter att rullas, och det fortsätter
              att växa.
            </seg>
            <seg n="6f143875">
              Centerpartiet vill ha en annan ordning som tryggar att utlovade
              infrastrukturprojekt kan förverkligas på utlovad tid. Vi vill
              se ett väl utvecklat transportsystem med säkra, miljövänliga och
              tillgängliga transporter. Transportsystemet som helhet ska medverka
              till tillväxt och företagande samtidigt som det tar stor miljöhänsyn,
              precis som Peter Pedersen var inne på.
            </seg>
            <seg n="ba3495cb">
              Centerpartiets vision om framtidens transportsystem bygger på
              att de olika transportslagen ska komplettera varandra, samverka
              och tillsammans utgöra en helhet som kan bidra till att skapa
              goda förutsättningar för utveckling i hela vårt land. De kombiterminaler
              som nu byggs upp på olika håll här i landet är bra exempel på
              ett sådant klokt helhetstänkande.
            </seg>
            <seg n="3fdefbfc">
              I vår vision ingår åtgärder på alla olika trafikområden: väg,
              järnväg, sjöfart och luftfart. Några av de viktigaste innehåller
              konkurrens på likvärdiga villkor mellan olika operatörer på våra
              järnvägsspår, ett bättre kollektivt resande med god tillgänglighet
              även i glesbygd, ett ökat utnyttjande av kombitrafik för godstransporter,
              ökad satsning på drift och underhåll av väg och järnväg och en
              ökad anpassning till ett internationellt transportnät.
            </seg>
            <seg n="61f8ac87">
              Centerpartiet har ett grundläggande synsätt att politiken ska
              byggas underifrån. Människor lever i en lokal och regional verklighet,
              och det är från den utgångspunkten som en långsiktigt hållbar
              politik måste byggas. Detta gäller också transportsystemet, eftersom
              det har stor påverkan på regionernas utveckling, precis som Sveriges
              Kommuner och Landsting framhåller.
            </seg>
            <seg n="fd4f5e12">
              Från Centerpartiets sida vill vi även uppmärksamma betydelsen
              av det enskilda vägnätet både för landsbygdsboende och för tätort
              och för näringsliv, jakt, fiske, friluftsliv och turism. Problem
              knutna till den enskilda väghållningen är bland annat att bidragen
              är underdimensionerade och att kostnader för exempelvis reparationer
              av broar är större än vad vägsamfälligheter klarar av att bära.
            </seg>
            <seg n="bfd61203">
              Det är enligt vår mening inget större fel på det övergripande
              mål för transportpolitiken som riksdagen har slagit fast. Men
              det finns anledning att ha en massa synpunkter på hur vi bäst
              arbetar för att nå det här målet och hur mycket pengar vi satsar
              på olika områden. Det framgår med stor tydlighet i den redovisning
              av regeringens egen genomgång som vi har med i det här betänkandet
              hur väl man lyckats uppfylla de olika delmålen på det transportpolitiska
              området. På flera områden, till exempel trafiksäkerhet och klimatpåverkan,
              närmar vi oss inte ens delmålen, och på något område, till exempel
              buller från transporter, har det till och med blivit sämre än
              föregående år, enligt regeringens egen bedömning. När det gäller
              jämställdheten, som Peter Pedersen var inne på, har regeringen
              gjort en analys och sagt sig vilja återkomma i den transportpolitiska
              propositionen, så där finns det inte mycket substans att kommentera,
              dessvärre.
            </seg>
            <seg n="11322f3a">
              Herr talman! I dag kunde vi på Morgonekot höra alarmerande rapporter
              om att glaciärerna på alptopparna i Schweiz och Österrike smälter
              i allt snabbare takt. Transportsektorn späder på klimatpåverkan
              främst genom utsläpp av stora mängder koldioxid.
            </seg>
            <seg n="45a7ae4d">
              Av de svenska koldioxidutsläppen står transportsektorn för ca
              40 %, och av detta kommer två tredjedelar från vägtrafiken. Menar
              vi allvar med våra miljöambitioner, och det gör vi i Centerpartiet,
              är det därför helt klart att de ökande transportbehoven inte kan
              klaras med ännu mer gods på vägarna, utan sjöfarten och järnvägen
              måste användas i ökad utsträckning.
            </seg>
            <seg n="062f6d96">
              Det är bland annat mot denna bakgrund som nu också EU betonar
              järnvägarnas och sjöfartens roll. För sjöfarten talar man om sjömotorvägar
              i Östersjön som gör att gods kan komma fram säkert och snabbt
              också sjövägen. Det blir särskilt viktigt i takt med att Ryssland,
              Polen och de baltiska staterna blir allt större handelspartner
              och trafiken på Östersjön ökar i omfattning.
            </seg>
            <seg n="da7fc625">
              Herr talman! IT-frågorna och postfrågorna har vi med i betänkandet.
              Men jag gör liksom andra och spar det till det de särskilda betänkandena
              i de frågorna.
            </seg>
            <seg n="16b47d44">
              Jag ska säga några avslutande ord om kollektivtrafiken. Här har
              vi begränsade statsbidrag i kombination med kraftigt ökade bränslepriser,
              samt att kostnader för upphandling av trafiken ökat. Det innebär
              stora svårigheter att upprätthålla en god kollektivtrafik på många
              håll i landet.
            </seg>
            <seg n="5a0b1762">
              De ekonomiskt ansträngda kommunerna och landstingen har inga
              möjligheter att satsa de nödvändiga resurser som krävs när staten
              drar sig tillbaka. I många län har länstrafiken redan tvingats
              dra ned på sin verksamhet, turtätheten minskar och en del linjer
              läggs helt enkelt ned.
            </seg>
            <seg n="d65df616">
              Med kniven på strupen och efter hård opinionsbildning både från
              Gotland och från flera partier här i kammaren sköt regeringen
              till slut till mer pengar för att trygga en anständig Gotlandstrafik.
              Men en negativ utveckling för riktig kollektivtrafik kan ses på
              många andra håll i landet. En sådan utveckling måste förhindras
              enligt vår mening. Centerpartiet avsätter därför 100 miljoner
              kronor mer till stöd för kollektivtrafiken i regionerna.
            </seg>
            <seg n="2981cdb8">
              Herr talman! Som jag inledningsvis framhöll har riksdagen redan
              beslutat om de ekonomiska ramar som ska gälla för vårt utgiftsområde.
              Centerpartiet har ett annat budgetförslag och deltar därför inte
              i beslutet om anslagsfördelningen.
            </seg>
            <seg n="f47d298c">
              Jag vill avsluta mitt anförande med att hänvisa till det särskilda
              yttrande som jag lämnat i betänkandet. Där redovisas hur vi med
              en annan majoritet i riksdagen, som vi hoppas att svenska folket
              ombesörjer i valet nästa höst, vill forma en ny och bättre transportpolitik
              för Sverige. Till dess, herr talman, får vi nöja oss med detta
              och med att vänta.
            </seg>
          </u>
          <note type="speaker" n="a4c37b06">
            Anf. 82 CARINA MOBERG (s):
          </note>
          <u who="carina_moberg_3e840f" xml:id="i-587e8a45214eacb7-0" n="dc56dd37">
            <seg n="4eccf1c1">
              Herr talman! Vi socialdemokrater har för en tid sedan genomfört
              en partikongress och där fattat beslut om politiska riktlinjer.
              Vår utgångspunkt är: Alla ska med.
            </seg>
            <seg n="a317f911">
              Det är centralt för oss socialdemokrater att se till att blir
              så. Vi tar ansvaret för helheten i politiken. Vi tror på generella
              lösningar som omfattar alla och inte på privatiseringar och individualiseringar
              där några lämnas åt sitt eget öde. De stunder du är som mest utsatt
              ska du tryggt kunna lita på att hjälpen finns där. Vi tror att
              alla, samhället, vinner på det.
            </seg>
            <seg n="b822327e">
              Vid vår kongress slog vi fast att infrastrukturen är av avgörande
              betydelse för tillväxt, sysselsättning och välfärd. Vi vill därför
              fortsätta att satsa på infrastrukturen. Det befintliga väg- och
              järnvägsnätet ska kvalitetssäkras och nya satsningar göras.
            </seg>
            <seg n="efa3302f">
              Vi socialdemokrater anser att investeringar kräver långsiktighet
              och samarbete mellan lokal, regional och nationell nivå. Där företag
              fattar beslut om nya investeringar är möjligheterna till goda
              kommunikationer avgörande.
            </seg>
            <seg n="b43551e1">
              Vi ser infrastrukturen som en strategisk resurs och kommer att
              använda den för att möta framtidens strukturomvandlingar. Under
              kommande mandatperiod vill vi öka väginvesteringarna och finansiera
              dem på ett samhällsekonomiskt effektivt sätt.
            </seg>
            <seg n="c086bc69">
              Vi vill se satsningar som knyter ihop Sverige med nya växande
              marknader i vårt närområde. Här spelar inte minst flyget en viktig
              roll. Vi vill också att en nationell strategi ska tas fram för
              att utveckla Sveriges strategiska hamnar. Det får vi återkomma
              till i kommande debatter om den framtida transportpolitiken.
            </seg>
            <seg n="6282b9ca">
              Vi ska ha en säker kollektivtrafik med hög tillgänglighet och
              rimliga priser som ger förutsättningar för ett jämställt och jämlikt
              resande. SJ och de statliga myndigheterna är viktiga aktörer som
              ska agera för effektiva och långsiktigt hållbara trafiklösningar.
            </seg>
            <seg n="41c07424">
              Kollektivtrafiken måste utvecklas så att möjligheterna att pendla
              med buss, pendeltåg, tåg och färja över större regioner förbättras.
              Det är viktigt också i glest befolkade områden. Staten och trafikhuvudmännen
              måste här ta ett gemensamt ansvar också beträffande kostnad och
              verksamhet så att de följs åt.
            </seg>
            <seg n="08290030">
              Herr talman! Allt detta blir naturligtvis lättare att infria
              då vi som i dag ser att våra offentliga finanser är starka, att
              inflationen är låg och att tillväxten ökar. Vi socialdemokrater
              vill alltså tillföra ytterligare medel för väsentliga infrastruktursatsningar
              också på vägsidan och att den befintliga strukturen kvalitetssäkras.
            </seg>
            <seg n="f5c77d39">
              Herr talman! När vi har behandlat de motioner med yrkanden från
              de borgerliga partierna som faller inom utgiftsområde 22 har en
              väldigt splittrad bild tonat fram. Texten i betänkandet tycker
              vi beskriver detta på ett bra sätt. Den splittrade bilden visar
              tydligt att oppositionen inte förmått samla sig kring ett alternativ
              till regeringens förslag.
            </seg>
            <seg n="25c5ce60">
              Högeralliansen eller allianspartiet, en freudiansk felsägning
              antar jag, men jag tackar ändå Sven Bergström för det har faktiskt
              bara lyckats ena sig helt kring en enda anslagspunkt. En neddragning
              av det administrativa anslaget till Banverket på 50 miljoner är
              faktiskt allt.
            </seg>
            <seg n="8076dbde">
              På ytterligare en punkt under anslagen lyckas man därutöver lägga
              fram förslag som någorlunda pekar i samma riktning. Man vill ha
              mer pengar än majoriteten till vägarna. Regeringens förslag innebär
              en anslagssatsning på nästan 16 ½ miljarder för år 2006. Det tar
              i princip 50 % av utgiftsområdets budget i anspråk.
            </seg>
            <seg n="5a0ca5b3">
              Moderaterna vill lägga på ytterligare 4 miljarder, vilket de
              gärna framhåller som en storsatsning. Dock kostar det oerhörda
              summor att bygga motorvägar. I praktiken motsvarar den 11-procentiga
              ökningen inte fullt tio mil motorväg, om terrängen är lättillgänglig.
              Övriga borgerliga partier pendlar mellan påslag från 0,91,5 %.
              Jag ställer även det här året frågan till Moderaterna: Hur ska
              ni kunna infria er ambition? Vilka andra av era krav ska ni göra
              avkall på för att få igenom era satsningar på vägarna?
            </seg>
            <seg n="6a9d014b">
              Vem som helst kan se att de fyra borgerliga partierna är väldigt
              splittrade på transportområdet och det trafikpolitiska området,
              precis som på många andra områden. Jag har längre undrat varför
              ni inte har någon gemensam arbetsgrupp som arbetar med de frågorna.
              Är det för att ni har gett upp förhand, eller är det inte tillräckligt
              viktigt? I så fall tycker jag att svenska folket ska få veta det.
              Skulle Sverige styras av dessa splittrade partier skulle betydligt
              mindre hända på infrastruktursidan än vad som nu är fallet.
            </seg>
            <seg n="c0227223">
              Det blir i det närmaste pinsamt när ni i era reservationer allihop
              försöker överbrygga den så tydliga splittringen i era förslag
              genom att lyfta fram mer pengar till vägar, neddragning av Banverkets
              administration och en gemensam grundsyn om transportsektorn. Stämmer
              det verkligen, Sven Bergström, att Centerpartiet vill satsa sina
              350 miljoner i ökat väganslag på att bygga motorvägar i storstäderna?
              Så läser inte jag ert särskilda yttrande.
            </seg>
            <seg n="996d7d37">
              Herr talman! När jag är ute och träffar folk i vardagen får jag
              ibland höra att alla politiker säger samma sak och att det inte
              är någon skillnad partierna emellan. Därför tycker jag att det
              är bra om vi alla kan vara tydliga. Jag har länge efterlyst en
              tydlig och stark opposition.
            </seg>
            <seg n="e529b7aa">
              De fyra borgerliga partierna anstränger sig för att tala med
              en röst. Det går hyfsat så länge de får kalla till presskonferens
              om olika utvalda frågor där man lyckats hitta en gemensam linje.
              Det kan också fungera en stund att låta bli att besvara frågor
              om till synes eniga förslag. Men det kommer inte att hålla i längden.
              Privatiseringen av trafikförsäkringen är ett exempel.
            </seg>
            <seg n="196fa245">
              Detta är en bra fråga att tydliggöra alternativen i svensk politik
              utifrån. Den är ideologisk, den berör den enskildes privatekonomi
              och den har bäring på statsfinanserna. Anknytningen till den transportpolitiska
              och trafikpolitiska sektorn är stark.
            </seg>
            <seg n="2c9f0027">
              Moderaterna har protesterat högljutt mot trängelskatten. Vad
              de däremot talar tyst om är att de själva föreslår en ny straffskatt
              för alla som kör bil, moped, motorcykel, skoter, etcetera.
            </seg>
            <seg n="59d23735">
              Förslaget bygger på att den som skadas i en trafikolycka inte
              längre ska omfattas av den solidariskt finansierade sjukförsäkringen.
              I stället ska sådana skador täckas av den privatfinansierade trafikförsäkringen
              som alla som har bil måste betala.
            </seg>
            <seg n="6bbea887">
              Folksam har räknat ut att enbart den delen av förslaget skulle
              göra att premien som var och en av oss betalar skulle fördubblas.
              För riskutsatta grupper talar vi om summar på uppemot 15 000 kr
              per år. Unga killar i Helsingforssområdet och unga killar i Norrbotten
              är exempel på riskutsatta grupper.
            </seg>
            <seg n="00f733fe">
              Men inte nog med det ovanpå detta lägger Moderaterna och högeralliansen
              en helt ny straffskatt på bilisterna. Det sker i form av en särskild
              avgift som bland annat ska täcka tidigare års trafikskador. På
              så vis vill man göra en besparing på hela 2,8 miljarder kronor,
              som ska tas direkt ur bilägarnas plånböcker. Det motsvarar en
              höjning av bensinpriset med 66 öre i genomsnitt, kan tilläggas.
            </seg>
            <seg n="8d6c61a0">
              Eftersom dagens generella välfärdsmodell omfattar alla och kraftfullt
              bidrar till att omfördela mellan höginkomsttagare och låginkomsttagare
              skulle en nedmontering av denna öka klyftorna i samhället. En
              enig försäkringsbransch dömer ut förslaget totalt.
            </seg>
            <seg n="07a95fb8">
              Moderaternas och högeralliansens förslag slår alltså hårt mot
              alla dem som måste köra bil till och från jobbet. Samtidigt säger
              de nej till kollektivtrafiksatsningen i Helsingforss län. Men,
              återigen, inte nog med det de vill dessutom höja skatten på kollektivtrafiken
              eller, som de själva kallar det, höjd moms på personbefordran.
              Det skulle innebära att kostnaden för SL-kortet höjs med ca 400
              kr per år.
            </seg>
            <seg n="93ab518a">
              Det som vi socialdemokrater har valt att beskriva som chockhöjda
              avgifter i trafikförsäkringen beskrevs i slutet av förra veckan
              som Moderaternas nya straffskatt i tidningen GT. Här kan man läsa
              att det lanserade försäkringssystemet inte är någonting annat
              än en ny mot bilisterna diskriminerande straffbeskattning och
              första steget i ett systemskifte av hela det svenska trygghetssystemet.
              Att lyfta ut just bilister och motorcyklister ur det allmänna
              sjukvårdssystemet och låta dessa grupper ännu en gång betala de
              sjukvårdskostnader som uppstår i samband med vägtrafik är djupt
              orättvist. Dessutom är själva konstruktionen av förslaget ett
              uttryck för den mest hänsynslösa klasspolitik.
            </seg>
            <seg n="c8a235fa">
              Detta var ord och inga visor sagda och skrivna inte av vem som
              helst, utan av mannen bakom bensinupproret, tillika moderat lokalpolitiker
              i Varberg.
            </seg>
            <seg n="e2c82b32">
              Herr talman! Utifrån detta vill jag ställa några frågor till
              högeralliansens ledande parti, Moderaterna, även om ni alla är
              eniga på just den här punkten. När ni moderater skriver era reservationer
              om att ni vill betrakta bilismen som ett positivt inslag i samhället,
              att ni vill bygga fler vägar, att ni vill ha en växling från subventioner
              och bidrag till omfattande skattesänkningar för alla så kan jag
              inte låta bli att undra: Får ni inte vara med när de stora helhetsfrågorna
              diskuteras? Är det bara de personer som får vara med i era arbetsgrupper
              för viktiga frågor och era partiledare som bestämmer?
            </seg>
            <seg n="c225b6dd">
              Samtidigt vill jag passa på att tacka för bra uppslag att diskutera
              med folket ute i byggbodarna och på andra ställen. Tydlig politik
              är som sagt väldigt bra.
            </seg>
            <seg n="2f814d3e">
              Herr talman! Vi socialdemokrater vill att alla ska vara med så
              är det bara. Den moderatledda högeralliansen sorterar bort människor,
              privatiserar generella försäkringar, köpslår med människors oro
              och försämrar tryggheten för människor. Ni är överens om att de
              arbetslösa ska pressas hårdare. Efter 300 dagar ska ersättningen
              sänkas till under 65 %, och då har man ännu inte hunnit tända
              lampan eller handlat mat.
            </seg>
            <seg n="4204ada7">
              Med era skattesänkningar har ni inte råd att förlänga föräldraförsäkringen
              eller höja barnbidraget. Ni kan inte prioritera högskoleutbyggnad
              eller höjt tak i sjukförsäkringen. Det blir ett kallt och otryggt
              Sverige, möjligtvis med några fler mil väg att åka på men med
              färre som har råd att köra bil.
            </seg>
            <seg n="d5b0c230">
              Herr talman! Moderaterna har vid flera tillfällen sagt att skattenivån
              ska sänkas till genomsnittet i EU. Det skulle innebära att mer
              än 250 miljarder kronor, alltså var femte skattekrona, skulle
              försvinna från vården, skolan och omsorgen. Nu talas det om OECD-nivåer,
              vilket kan innebära såväl mer som mindre. Det kan vara alltifrån
              100 miljarder till 350 miljarder.
            </seg>
            <seg n="5e8b49b6">
              Jag undrar vad det är som gäller egentligen. Och vad skulle det
              i så fall innebära för investeringar i ny infrastruktur och kvalitetssäkring
              av den befintliga? Ni kommer att svara mig som vanligt PPP-lösningar
              är framtidens melodi. Jag säger inte nej till att pröva alternativa
              finansieringsformer, men att fullständigt lita till PPP- eller
              OPS-lösningar vore ett oansvarigt och kortsiktigt sätt att hantera
              framtidens behov av stora satsningar.
            </seg>
            <seg n="d3922628">
              Herr talman! Jag tror inte på högeralliansens löften och lösningar.
              Avslutningsvis vill jag därför yrka bifall till förslaget i betänkandet
              i dess helhet och avslag på samtliga reservationer.
            </seg>
          </u>
          <note type="speaker" n="f89093d8">
            Anf. 83 SVEN BERGSTRÖM (c) replik:
          </note>
          <u who="sven_bergstrom_97960e" xml:id="i-d068ccfbd90583b2-1" n="b62b19e5">
            <seg n="da4fb20c">
              Herr talman! Jag hade sett fram emot ett resonerande inlägg av
              Carina Moberg om en del av det som vi inledande talare förde upp
              på dagordningen. Men jag tror att det blev standardanförande nr
              2c ur någon instruktionsbok. Försäkringsfrågan blev ett huvudnummer,
              trots att den bara har berörts i någon bisats i betänkandet.
            </seg>
            <seg n="96837f9a">
              Jag skulle vilja resonera lite med Carina Moberg. Hon inleder
              med att säga: Vi vill vi socialdemokrater vill det ena och det
              andra. Egentligen handlar det övergripande mål som vi är överens
              om här i riksdagen inte om vad man vill.
            </seg>
            <seg n="ff401ecd">
              Jag tänkte läsa högt ur de mål som vi har formulerat för transportpolitiken.
              Det står så här: Vi ska säkerställa inte vilja, sträva efter och
              ha som målsättning en samhällsekonomiskt effektiv och hållbar
              transportförsörjning för medborgarna och näringslivet i hela landet.
            </seg>
            <seg n="fd7dab8b">
              Jag hänvisade i mitt tidigare inlägg till Björn Rosengren och
              hans pukor och trumpeter. Endast grävskoporna skulle vara begränsningen
              för den enorma satsning på flera hundra miljoner fram till 2015.
            </seg>
            <seg n="64bfdbcc">
              Hur ser Socialdemokraterna och Carina Moberg nu på att man misslyckas
              igen med att leverera det som man gång på gång lovar? Hur ser
              ni på den oerhört skarpa kritiken från Sveriges Kommuner och Landsting
              om att det är förödande med den ryckighet som regeringens politik
              innebär? Till och med orden de små stegens tyranni används inte
              av Centerpartiet, Moderaterna och andra partier i alliansen utan
              av Sveriges Kommuner och Landsting, som faktiskt är socialdemokratiskt
              styrt.
            </seg>
            <seg n="00813d9e">
              Carina Moberg ställde en fråga om vad mer Centerpartiet vill
              använda sina miljoner till. Det är klart att vi har prioriterat
              att satsa mer på drift och underhåll. Det är vår profilfråga.
              Vi har ett sjuttonmiljardersberg som vi rullar framför oss. Men
              vi har också öppnat för alternativa finansieringar som kan ge
              nyinvesteringar både i storstadsområdena och ute i landet. Vi
              öppnar alltså för en större påse genom att vi öppnar för den alternativa
              finansieringen.
            </seg>
          </u>
          <note type="speaker" n="ff8250bd">
            Anf. 84 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-1" n="dc56dd37">
            <seg n="97e83c5b">
              Herr talman! Politik är att vilja, Sven Bergström. Det anser
              jag. Jag anser mig också ha full rättighet att beskriva en politisk
              vision i en debatt i Sveriges riksdag. Jag tycker kanske inte
              att man i första hand ska skjuta in sig på att recensera kollegers
              sätt att skriva sina anföranden. Men det får Sven Bergström stå
              för.
            </seg>
            <seg n="05a704c0">
              Jag står naturligtvis helt bakom de transportpolitiska målen.
              Jag ser väldigt mycket fram emot att få diskutera och debattera
              dem när vi har en ny transportpolitisk proposition på riksdagens
              bord. Jag längtar lika mycket som ni efter att få sätta tänderna
              i den fina produkten.
            </seg>
            <seg n="81e12f64">
              Björn Rosengrens löften får stå för honom. Det har gått ett antal
              år nu. Vi har en ny infrastrukturminister som sköter sig på ett
              bra sätt och som vi har ett bra samarbete med. Det koncentrerar
              jag mig på.
            </seg>
            <seg n="cc6653cf">
              Jag förstår inte riktigt vad det är som Sven Bergström syftar
              på när han säger att vi har misslyckats. Jag tycker inte att vi
              har misslyckats alls. Om vi tittar på Socialdemokraternas vallöften
              i förra valet, 2002, kan vi nu i samband med den budget som vi
              debatterar här i dag pricka av samtliga vallöften som vi fick
              väljarnas förtroende för att genomföra vid förra valtillfället.
            </seg>
            <seg n="dcc42c2d">
              Du har beskrivit vad ni vill använda era ökade satsningar på
              vägområdet till. Jag kan ännu mindre nu se hur ni ska lyckas få
              ihop en borgerlig majoritet för att genomföra detta. Era förslag
              spretar åt alla de håll, och ni kommer att få oerhört stora problem.
              Men det kanske inte är så aktuellt att diskutera det eftersom
              det inte kommer att bli någon borgerlig regering efter valet om
              jag får tippa.
            </seg>
            <seg n="3e09d38a">
              Trafikskadeförsäkringen får vi återkomma till.
            </seg>
          </u>
          <note type="speaker" n="c844e929">
            Anf. 85 SVEN BERGSTRÖM (c) replik:
          </note>
          <u who="sven_bergstrom_97960e" xml:id="i-d068ccfbd90583b2-2" n="b62b19e5">
            <seg n="c2864178">
              Herr talman! Mitt inlägg i repliken var inte avsett att i första
              hand recensera Carina Mobergs sätt att skriva anföranden. Det
              handlar bara om kontrasten mellan retoriken, pratet, och resultatet.
              Ni har ju gång på gång stått här i kammaren och sagt: Nu kommer
              det massor med pengar! Nu ska vi satsa! Vi jobbar ju mer och mer
              med utvärdering i trafikutskottet. När vi då tittar tillbaka och
              utvärderar så visar det sig att det blir bara ungefär hälften
              av de stora planer som ni säger er leverera.
            </seg>
            <seg n="5acb77a6">
              Till och med Sveriges Kommuner och Landsting tar nu bladet från
              munnen och säger att det här är oanständigt, att det är en ryckighet
              och de små stegens tyranni.
            </seg>
            <seg n="2dfc1b98">
              Tar ni inte till er ens de argumenten? Att ni ignonerar oppositionen
              och allianspartierna här i riksdagen vet vi, men tar ni inte till
              er kritik ens från Sveriges Kommuner och Landsting?
            </seg>
            <seg n="2710366b">
              Sedan var det frågan om retoriken. Ibland är oppositionen splittrad,
              och ibland är den moderatdominerad. Det är liksom lite svårt att
              förstå logiken, det vill säga hur ni har tänkt. Vi kan inte vara
              både splittrade och dominerade av Moderaterna. Vi är fyra enskilda
              partier som nu samarbetar bättre än någonsin i alliansen. Vi är
              inte eniga på alla punkter. Det erkänner vi villigt. Men vi är
              ändå ett tydligt och trovärdigt alternativ.
            </seg>
            <seg n="ba3de36e">
              Slutligen var det försäkringsfrågan. Jag vill ställa några motfrågor
              till Carina Moberg. Vill inte Carina Moberg att bilförsäkringen
              ska spegla riskbeteendet hos bilisterna? Är det rimligt att busbilisterna
              ska subventioneras av de försiktiga kvinnorna som nästan aldrig
              drabbas av olyckor? Vad är det för solidaritet i det? Vad är det
              för socialdemokratisk politik? Det vore intressant att också få
              höra Miljöpartiets och Vänsterns syn på hur försäkringsfrågorna
              ska se ut framöver.
            </seg>
          </u>
          <note type="speaker" n="83854c84">
            Anf. 86 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-2" n="dc56dd37">
            <seg n="cace6805">
              Herr talman! 50 % av den totala budgeten av det anslag vi diskuterar
              i dag läggs på vägsidan. Det är ett faktum. Jag tycker visst att
              en splittrad opposition och en Moderatledd opposition kan vara
              precis samma sak. Det är precis det vi ser framför oss när vi
              läser era motioner, yrkanden och hör de frågor ni väljer att ta
              upp i era anföranden i kammaren.
            </seg>
            <seg n="619234bb">
              Nu har inte Sven Bergström möjlighet att svara mig, men vad är
              ni eniga kring? Ja, jag kan läsa mig till det som jag nämnde i
              mitt anförande. Ni vill ha en neddragning på administrationen
              för Banverket på 50 miljoner. Det låter lätt och bra att dra ned
              på administrationen. Men om man räknar om det innebär det att
              uppemot 100 tjänster ska sopas bort genom hugget mot administrationen
              som är så lätt att skära i. Jag tror säkert att Sven Bergström
              också kan inse att det innebär att en hel del arbetsuppgifter
              inte skulle bli utförda och att de beslut vi har fattat skulle
              verkställas på ett sämre sätt om vi plockar bort skickliga personer
              som i dag arbetar på Vägverket.
            </seg>
            <seg n="e9df7585">
              Jag lyssnar självklart på Sveriges Kommuner och Landsting. Jag
              för en diskussion med dem i olika sammanhang. Det vill jag ha
              sagt.
            </seg>
            <seg n="1903320a">
              Det är säkert något som jag inte har lyckats svara på, Sven.
              Men vi får fortsätta den debatten vid ett senare tillfälle.
            </seg>
          </u>
          <note type="speaker" n="66296f9c">
            Anf. 87 JOHNNY GYLLING (kd) replik:
          </note>
          <u who="johnny_gylling_eaf684" xml:id="i-f7d8eccbde712f3e-1" n="0d969eb7" next="i-e230f0a3facb18e7-1">
            <seg n="a91ee3ca">
              Herr talman! Jag blev förvånad när Carina Moberg började prata
              trafikförsäkringar. Jag har inte sett något om det i vårt betänkande.
              Det fanns inte med i ämnet i dag. Visst tillhör det trafikområdet,
              men likväl bereds sådana frågor av andra utskott i riksdagen.
              I så fall vill jag diskutera bensinskatten här i dag. Mitt parti,
              Kristdemokraterna, vill sänka den. Jag skulle gärna sväva ut i
              många andra frågor, men nu kommer Carina Moberg med ett ämne som
              vi andra inte har haft en chans att förbereda oss för. Dessutom
              var det felaktiga påståenden om att försäkringsbranschen är helt
              emot en lösning av trafikförsäkringen som allianspartierna har
              föreslagit.
            </seg>
            <seg n="9e043a37">
              År 1996 ställde sig Försäkringsförbundet bakom en sådan typ av
              lösning, det vill säga att överföra fler kostnader till trafikanterna
              för att få ned skadorna och minska kostnaderna för sjukvården.
              Däremot har våra partier nu gått ett steg längre. Det är något
              som vi håller på att diskutera, och vi ska lägga fram en vettig
              lösning inför valet.
            </seg>
            <seg n="b8f5cce3">
              Jag är förvånad att man får lov att ta upp en sådan diskussion
              om ett annat ämne.
            </seg>
            <seg n="09b1ef96">
              Carina Moberg sade att alla ska med. Det låter jättebra. Gäller
              det också på lång sikt gotlänningarna? Hur ska frågan om Gotlandstrafiken
              lösas? Gäller det de som vill använda Kassaservice? Gäller det
              industrin, som ropar efter bättre transporter? Gäller det norrlänningarna,
              som ska köra 18 mil utan att kunna köra om? Gäller det vintertrafikanterna,
              som ska få sämre snöröjning av Vägverket? Ska de också med?
            </seg>
          </u>
          <note n="96cd837f">
            Anf. 88 FÖRSTE VICE TALMANNEN:
          </note>
          <u who="johnny_gylling_eaf684" xml:id="i-e230f0a3facb18e7-1" n="0d969eb7" prev="i-f7d8eccbde712f3e-1">
            <seg n="1d3229d9">
              Jag vill markera att jag naturligtvis har begrundat Carina Mobergs
              anförande, men jag har släppt igenom det enligt det stadgande
              som finns i 2 kap. 12 § riksdagsordningen. Jag medger gärna att
              hon tangerade absolut yttersta gränsen för att bli direkt avklubbad
              under anförandet.
            </seg>
          </u>
          <note type="speaker" n="4d873708">
            Anf. 89 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-3" n="dc56dd37">
            <seg n="ecc6ae18">
              Herr talman! Jag tillåts prata om trafikförsäkringen, och jag
              tänker därför fortsätta att göra det en liten stund.
            </seg>
            <seg n="1ba82cc9">
              Ni i den borgerliga alliansen måste på något sätt hitta former
              för att finansiera era oerhörda skattesänkningar. Det här är självklart
              ett sådant område där ni kan hitta ganska mycket pengar. Om ni
              ser vad konsekvenserna kan bli, ser ni att det är ett klassiskt
              högerförslag som kommer att öka klyftorna i samhället. Människor
              som i dag inte har råd att köpa dyra trafiksäkra bilar kommer
              ofta att få betala en högre premie och kommer inte att ha råd
              att köra bil i samma utsträckning som de kanske är i behov av.
              Jag vet inte om Johnny Gylling förnekar att det är människor med
              bättre ekonomi som kommer att tjäna på det här på bekostnad av
              dem som har mindre resurser.
            </seg>
            <seg n="f0f13832">
              Du vill prata bensinskatt. Ja, det kan vi gärna göra. Som jag
              sade i mitt anförande innebär förslagen på trafikförsäkringsområdet
              motsvarande en höjning av bensinpriset med 66 öre. Det är lågt
              räknat. Jag är helt säker på de siffrorna. Dem har vi tagit från
              era budgetmotioner. Det kan du själv räkna på om du inte redan
              har gjort det.
            </seg>
            <seg n="6dc65f8d">
              Det är helheten i politiken som är viktig. Frågan berör starkt
              det transport- och trafikpolitiska området. Därför har det verkligen
              sin plats i debatten. Vad gäller försäkringsbranschens omdömen
              om detta är åtminstone de senaste uttalandena från en enig bransch
              att hela sakförsäkringen skulle kollapsa om högeralliansens förslag
              skulle genomföras.
            </seg>
            <seg n="d89e9c3c">
              Alla ska vara med, Johnny Gylling. Det gäller gotlänningar. Det
              gäller människor som bor där det behöver snöröjas. Det gäller
              alla andra du räknade upp.
            </seg>
          </u>
          <note type="speaker" n="d579b8d7">
            Anf. 90 JOHNNY GYLLING (kd) replik:
          </note>
          <u who="johnny_gylling_eaf684" xml:id="i-e9b39ebee4bbbc36-0" n="0d969eb7">
            <seg n="015b0d5c">
              Herr talman! Jag vill först tacka talmannen för klarläggandet
              om debattreglerna, och för att själv inte riskera att bli avklubbad
              tänker jag inte fortsätta debatten om trafikförsäkringen.
            </seg>
            <seg n="f652606a">
              Carina Moberg säger att allianspartierna är så splittrade. Vi
              är fyra partier. Vi har valt att vara splittrade. Däremot går
              vi fram med en gemensam politik på de områden där vi finner det
              lämpligt.
            </seg>
            <seg n="a91c68d5">
              Har ni någonsin presenterat en gemensam budget med Miljöpartiet
              och Vänsterpartiet innan ett val? Det kan någon grubbla över.
            </seg>
            <seg n="319b6979">
              Carina Moberg sade tidigare till Sven Bergström att vad den förre
              ministern, Björn Rosengren, hade sagt och gjort fick stå för honom.
              Nu har vi en ny infrastrukturminister som sköter det här bra.
              Sköttes området sämre innan? Har inte hela regeringen ansvar för
              de beslut som fattas? Lades inte den infrastrukturplan som nu
              gäller fram av Björn Rosengren? Jag förstod aldrig den kommentaren.
            </seg>
            <seg n="21eca002">
              Det var bra att Carina Moberg sade att löftet gäller. Alla ska
              med. Är Carina Moberg beredd att stå för det och ta strid mot
              att Vägverket tänker spara 20 % på snöröjningskostnaderna på vägarna?
              Det ser jag som dels en viktig trafiksäkerhetsfråga, dels en viktig
              fråga för att våra medborgare ska acceptera de höga skatter och
              avgifter vi har i landet. Ska de dessutom få försämrad vinterväghållning
              är bensinskatteupproret ett lindrigt uppror för vad som ska komma.
            </seg>
          </u>
          <note type="speaker" n="3fce799a">
            Anf. 91 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-4" n="dc56dd37">
            <seg n="48eb1789">
              Herr talman! Jag utgick från, om vi nu ska fortsätta att prata
              utifrån vad Sven Bergström vill att vi ska diskutera i kammaren,
              det uttalande som tydligen Björn Rosengren vid något tillfälle
              hade givit angående att det skulle fattas grävskopor. Det får
              stå för honom.
            </seg>
            <seg n="bf19ba9d">
              Vi strävar efter största möjliga väljarstöd i kommande val. Vi
              går inte ut och talar om att vi ska styra i någon speciell kartell
              eller allians, utan vi för fram den socialdemokratiska politiken
              och hoppas att människor tycker att den är tillräckligt bra för
              att de ska rösta på den.
            </seg>
            <seg n="95e850d7">
              Vad gäller Vägverket litar jag på att de gör rätt bedömningar
              utifrån gällande förutsättningar. Jag vill helst inte gå in och
              recensera olika vägverksregioners upplägg för hur man ska hantera
              situationen i just detta nu.
            </seg>
          </u>
          <note type="speaker" n="46b23491">
            Anf. 92 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-3" n="2a952f0e">
            <seg n="f8acac71">
              Herr talman! Det var ändå inspirerande att höra Carin Mobergs
              anförande. Jag ska inte recensera hennes anförande, men jag kan
              konstatera att när hon skrev sitt anförande glömde hon tydligen
              att ta med sig det betänkande som vi i dag behandlar och hade
              något propagandablad från det socialdemokratiska högkvarteret
              som hon utgick från. Det är sorgligt.
            </seg>
            <seg n="a334369b">
              När hon står här i kammaren och säger att hon söker största möjliga
              väljarstöd tycker jag också att hon ska presentera vilken politik
              hon har.
            </seg>
            <seg n="c68d3c8c">
              Carina Moberg säger att finanserna i dag är så starka att vi
              nu kan satsa.
            </seg>
            <seg n="0c436d62">
              I det betänkande som hon glömde när hon skrev sitt tal i går
              kväll står det så här:
            </seg>
            <seg n="bfbf50d5">
              Angående investeringar i regional plan gör regeringen bedömningen
              att det av statfinansiella skäl är nödvändigt att lägga dem på
              en lägre nivå. Anslagsposten ökad bärighet, tjälsäkring och rekonstruktion
              blir något lägre än planerna. Medel för drift och underhåll är
              i närheten av infrastrukturplanen.
            </seg>
            <seg n="2b7a6eaf">
              Inget av dessa områden klarar det som ni har sagt. Det skulle
              Carina Moberg ha ägnat lite tid åt, för det är det som är problemet
              med den kommande infrastrukturen.
            </seg>
            <seg n="7c731820">
              Om Carina Moberg kan stå och säga att finanserna är bra i dag
              och man ändå inte klarar planerna, hur blir det om finanserna
              är dåliga? Då kommer det att bli ännu värre. Det är värt att beakta.
            </seg>
            <seg n="c82d7dce">
              Carina Moberg är aggressiv och tycker att det är så besvärande
              med allianspartierna, och hon kan inte se med klarhet att vi har
              något alternativ. Vi har en gemensam valplattform som vi kommer
              att lägga fram i augusti.
            </seg>
            <seg n="dbf61ecf">
              Vad kommer väljarna att rösta på om de röstar på något av vänsterpartierna?
              Är det socialdemokratisk politik som ska gälla? Är det vänsterpartistisk?
              Är det miljöpartistisk? Ni talar inte om någonting, utan väljarna
              får möjligtvis avvakta hur mycket ni orkar kohandla valnatten
              och så vidare innan ni kommer överens.
            </seg>
            <seg n="a1e587b9">
              Hux flux har vi Norrbotniabanan, som ingen väljare visste om!
              Hux flux har vi trängselskatter, som de i Helsingfors lovade att
              det inte skulle bli. De gjorde det över valnatten.
            </seg>
            <seg n="cfb01f55">
              Detta, Carina Moberg, är politik som du kan vara säker på att
              du kommer att få möta i valrörelsen. Då är nog inte förtroendet
              för socialdemokratin så stort.
            </seg>
          </u>
          <note type="speaker" n="c354d22b">
            Anf. 93 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-5" n="dc56dd37">
            <seg n="24612ed1">
              Herr talman! När jag skrev mitt anförande tänkte jag på dig,
              Jan-Evert Rådhström. Jag hade inte glömt betänkandet, utan det
              har jag noga läst.
            </seg>
            <seg n="2f3a7853">
              Dessutom kan du själv läsa lite noggrannare i betänkandet så
              kan du få ett bra grepp om vilken politik vi står bakom. Vi kommer
              var inte orolig att presentera ett alldeles utmärkt program som
              svenska folket sedan får ta ställning till, om de tycker att det
              är bra. Vi hoppas att de i valet kommer att rösta på Socialdemokraterna
              i väldigt stor utsträckning.
            </seg>
            <seg n="b2210b39">
              Du är ursäktad, Jan-Evert Rådhström. Vad jag har kunnat utläsa
              har du aldrig någonsin varit riksdagsledamot annat än i opposition.
              Därför är du ursäktad. Du är inte van vid och har aldrig fått
              vara med om att sy ihop en politik tillsammans med andra partier
              i majoritetsställning.
            </seg>
          </u>
          <note type="speaker" n="ffc660f2">
            Anf. 94 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-4" n="2a952f0e">
            <seg n="010d4fb5">
              Herr talman! Det var väl inte så förvånande att Carina Moberg
              inte hade så mycket att säga om den politik som hon hade möjlighet
              att kommentera.
            </seg>
            <seg n="8ef8752b">
              Jag lyfte fram att det finns så få resurser i infrastrukturen
              även om det är bättre tider, som Carina Moberg säger. Jag tycker
              att Carina Moberg skulle kunna ta ett resonemang i sin andra replik,
              när hon här i kammaren kan stå och säga att nu har vi starka finanser.
              Samtidigt står det i betänkandet att vi inte kan klara de planer
              som vi tidigare har beslutat därför att ekonomin inte räcker till.
              Hon skulle kunna resonera utifrån vad som händer om ekonomin blir
              sämre och vilka konsekvenser detta får.
            </seg>
            <seg n="fc6aabdb">
              Jag är glad att jag inte behöver sitta och tråckla, som Carina
              Moberg säger, för att få ihop nattliga överläggningar och få ihop
              en budget. Den sykunskap som dessa partiledare på vänsterkanten
              har och det tråcklande som de åstadkommer betackar jag mig för.
            </seg>
            <seg n="ee914fd9">
              Jag tycker att den kostnad som detta innebär för svenska folket
              är orimlig. Det är socialdemokratins svek mot stockholmarna när
              det gäller trängselskatteförsöket. De går ut i valrörelsen i en
              fråga, och sedan blir det ett totalt annat resultat. Man vaknar
              en morgon och ser att man har Norrbotniabanan, som inte alls hade
              diskuterats. Den syjuntan överlåter jag till vänsterkartellen.
            </seg>
          </u>
          <note type="speaker" n="46f04e38">
            Anf. 95 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-6" n="dc56dd37">
            <seg n="eea8c87c">
              Herr talman! Vi har en hög tillväxt i det här landet. Vi har
              låg inflation. Vi har goda offentliga finanser. Ett bevis för
              detta är att vi i den budget vi nu debatterar kan satsa 20 miljarder
              kronor på att pressa tillbaka arbetslösheten. Vi erkänner att
              vi inte har lyckats tillräckligt bra med det, även om vi nu ser
              att konjunkturen har vänt och det anmäls fler lediga jobb till
              arbetsförmedlingarna än arbetssökande i dag.
            </seg>
            <seg n="2d7ede39">
              Vi kommer nog att få ordning på det här ska du se. Det finns
              ingen anledning för mig att stå här och prata om vad fallet skulle
              vara om de ekonomiska förutsättningarna drastiskt försämrades.
              Jag har inte den bilden på min näthinna.
            </seg>
            <seg n="953b350d">
              Med en god ledning av detta land vill vi socialdemokrater under
              kommande mandatperiod bland annat öka väginvesteringarna och finansiera
              dem på ett samhällsekonomiskt effektivt sätt. Det kommer vi att
              ha möjlighet att göra, eftersom vi nu kan lägga fram en så bra
              statsbudget.
            </seg>
          </u>
          <note type="speaker" n="2c2c1129">
            Anf. 96 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-2" n="4d5d4977">
            <seg n="e34bbf75">
              Herr talman! Allra först: I Carina Mobergs anförande fick vi
              en rapport från den socialdemokratiska kongressen, och den innehöll
              en del nyheter om ökade satsningar. Det är positivt. Sedan kom
              det i en replik att man under kommande mandatperiod, som jag fattade
              det, ska satsa mer pengar i budget. Det är ju utöver flerårsplanen
              och innebär inte, som med Trollhättepaketet, att man försenar
              andra projekt. Är det korrekt uppfattat av mig att det kommer
              nya anslag för investeringar i vägar, att det är utöver flerårsplanen
              och att man inte, som med Trollhättepaketet, ska försena andra
              projekt? Jag kanske kan få ett instämmande i den biten.
            </seg>
            <seg n="dc2a492e">
              När det gäller alliansen och våra satsningar ligger vi ganska
              lika i fråga om järnvägen. Folkpartiet har samma som regeringen,
              och de andra partierna ligger mycket nära regeringen. Det innebär
              att vi inte har några stora problem där.
            </seg>
            <seg n="cf0affdd">
              Det som möjligen är ett problem är att Folkpartiet och även Moderaterna,
              förstår jag tar bort Norrbotniabanan i vår budget. De anslagen
              vill vi satsa på områden där behovet är större och där de gör
              mer samhällsnytta och miljönytta. Därför har vi lyft ut Norrbotniabanan
              ur planen fram till 2015.
            </seg>
            <seg n="097b729f">
              När det gäller PPP har jag kollat protokollet från debatten för
              ett år sedan, och Carina Moberg var även då ganska positiv till
              PPP. Men vi vill se mer från regeringen. Fanns PPP också med på
              den socialdemokratiska kongressen? Vi fick ju höra om de här målsättningarna.
            </seg>
            <seg n="9d1e1a0f">
              Slutligen hörde vi en nyhet: Ny strategi för Sveriges hamnar.
              Vi har väntat sedan i januari på att få veta av Ulrica Messing
              vilka som ska bli nationella hamnar. Det skulle komma i januari,
              sedan i maj, i juni och till riksdagens höststart. Vi väntar fortfarande.
              I dag hör jag att en ny strategi för hamnar ska tas. Får jag veta
              mer?
            </seg>
          </u>
          <note type="speaker" n="570f7dbc">
            Anf. 97 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-7" n="dc56dd37">
            <seg n="236b5333">
              Herr talman! Den som väntar på något gott väntar aldrig för länge,
              Erling Bager. Det har citerats en del här i dag. Det är väl fint.
              Du får veta mer när den transportpolitiska propositionen läggs
              på riksdagens bord.
            </seg>
            <seg n="06709df7">
              Erling Bager är en positiv person. Han kan till och med tycka
              att jag sade något positivt och bra i mitt anförande. Det vill
              jag tacka alldeles särskilt för.
            </seg>
            <seg n="9bcfea40">
              Vi kommer att satsa mer på infrastrukturutbyggnad. Exakt hur
              och när dessa satsningar kan bli verklighet får framtiden utvisa.
              Nu pratar jag om kommande mandatperiod utifrån den partikongress
              som vi socialdemokrater har haft för att vi vill forma den politik
              som vi ska gå till val på.
            </seg>
            <seg n="2f60f829">
              Om jag får ställa en motfråga till Erling Bager skulle jag gärna
              vilja att Erling Bager preciserar något mer vad gäller det ökade
              anslag på vägsidan som Folkpartiet beskriver i sitt särskilda
              yttrande. Där skriver ni att ni främst för att skapa utrymme för
              tjälsäkring av skogsvägar och tidigareläggning av investeringar
              i väginfrastrukturen föreslår 500 miljoner mer till vägarna. Då
              undrar jag hur många meter väg det egentligen blir kvar att bygga
              när man har satsat på tjälsäkring av skogsvägar. Och hur går det
              att täcka behov av drift och underhåll?
            </seg>
            <seg n="5403d8fe">
              Enligt de uträkningar som jag har haft tillgång till skulle de
              500 miljonerna som ni har ökat anslaget med inte ens räcka till
              två mil motorväg. Man kan inte koka soppa på en spik hur många
              gånger som helst. Jag skulle gärna vilja ha ett svar från Erling
              Bager på den frågan.
            </seg>
          </u>
          <note type="speaker" n="d2255c3d">
            Anf. 98 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-3" n="4d5d4977">
            <seg n="b61def86">
              Herr talman! Vi har tre förstärkningar av budgeten. Återigen:
              För det första vill vi skjuta på Norrbotniabanan. För det andra
              lägger vi 500 miljoner mer än regeringen. För det tredje vill
              vi verkligen satsa på PPP. Det finns intresse för PPP-lösningar
              på många håll.
            </seg>
            <seg n="c954aeb4">
              Jag såg i en broschyr om E 20 att Götene kommun går in och lånar
              ut 11 ½ miljoner till Vägverket så att de ska kunna bygga Göteborgsrondellen
              Götene. Dessutom är man beredd att satsa 265 miljoner till etappen
              mellan Lundsbrunn och Holmestad, den mest olycksdrabbade i Skaraborg
              ned mot Alingsås. Är Carina Moberg positiv till att man försöker
              hjälpa till på en olycksdrabbad väg, eller inte?
            </seg>
            <seg n="93ddaaab">
              Återigen vill jag fråga om hamnarna. Är det en ny strategi som
              läggs? Det är intressant för oss i riksdagen och trafikutskottet
              att känna till detta. Ytterligare frågar jag: Satsar Socialdemokraterna
              nästa mandatperiod mycket mer på infrastruktur utöver den ram
              som gäller till 2015 utan att det sker förseningar av andra projekt?
            </seg>
          </u>
          <note type="speaker" n="a45aa613">
            Anf. 99 CARINA MOBERG (s) replik:
          </note>
          <u who="carina_moberg_3e840f" xml:id="i-587e8a45214eacb7-8" n="dc56dd37">
            <seg n="dff4514d">
              Herr talman! Självklart är jag glad över att det stråk på E 20
              som togs bort ur planerna under den borgerliga regeringen 19911993
              nu åter är på gång att bli av. E 20 är en av de viktigaste godstransportlederna.
              Glädjande nog startas, precis som Erling Bager säger, vägsträckningen
              HolmestadLundsbrunn du valde att beskriva den från andra hållet
              redan nästa år, och det blir en fyrfältsväg. Självklart är det
              positivt.
            </seg>
            <seg n="0f3345af">
              Vad gäller PPP står jag kvar vid den ståndpunkt som jag har haft
              under ganska lång tid. Jag tycker inte alls att man ska utesluta
              alternativa finansieringsformer av vägprojekt, dock kan jag känna
              mig tilltalad av det som Vägverket lämnade som förslag. Det tycker
              jag absolut att vi ska diskutera vidare. Jag vill ha en demokratisk
              kontroll av dessa projekt. Jag anser inte att de ska vara för
              många. Jag anser att de ska finnas över hela landet och inte endast
              i storstäderna. Men låt oss diskutera fyra fem större projekt
              runtom i landet, om det nu är så att vi trots den goda ekonomin,
              låga inflationen och goda tillväxten, inte skulle kunna finansiera
              alla de infrastrukturprojekt som är angelägna. Visst, låt oss
              diskutera PPP vidare, eller OPS som en del väljer att använda
              som benämning.
            </seg>
            <seg n="c7258f49">
              Den del av Norrbotniabanan som finns inlagd i långtidsplanerna
              står jag självfallet bakom. Den har vi förhandlat oss fram till
              mellan de tre partier som har samarbetat under den här mandatperioden.
              Jag har själv fått ta del av vilken framtidstro detta ger i norra
              delen av Sverige där man de facto verkar överens över partigränserna
              om att det är ett välkommet projekt som manifesterar att hela
              Sverige ska leva. Det är viktigt i sammanhanget att det inte bara
              är persontransporter som är avsedda att gå på Norrbotniabanan
              utan också godset. Det är inte minst viktigt.
            </seg>
          </u>
          <note type="speaker" n="7bfac3b3">
            Anf. 100 CLAES ROXBERGH (mp):
          </note>
          <u who="claes_roxbergh_96687f" xml:id="i-3e4a5065e110ae5d-0" n="5bdcc8a2">
            <seg n="3b044f4f">
              Herr talman! Jag skulle vilja ta upp en aspekt som nästan inte
              alls har berörts hittills i debatten. Jordens genomsnittstemperatur
              har stigit med en halv grad. Mängden koldioxid i atmosfären var
              från början någonstans kring 270 ppm, 270 miljondelar. Den är
              nu uppe på 375. Man säger att det vi skulle kunna tolerera ligger
              någonstans under 500. Det skulle i så fall medföra, enligt IPCC,
              två graders temperaturhöjning på jorden med mycket stora konsekvenser.
            </seg>
            <seg n="c69c5914">
              Hur ska vi då bära oss åt för att klara det här? Om vi tittar
              på vad det innebär för det vi pratar om i dag, nämligen transportsektorn,
              är svaret att det inte går. Det pekar åt helt fel håll alltihop.
            </seg>
            <seg n="bdd9eb23">
              Den tunga trafiken på vägarna ökar kraftigt. Biltrafiken minskar
              inte sina CO2-utsläpp trots tekniska förbättringar. De äts upp
              av trafikökning.
            </seg>
            <seg n="aa95edb5">
              Flygtrafiken ökar. Utsläppen ökar där också trots att flygmaskinerna
              och motorerna blir bättre.
            </seg>
            <seg n="e2a6339f">
              Sjöfarten är energieffektiv, men de kör fortfarande på väldigt
              mycket dåligt bränsle.
            </seg>
            <seg n="36bd4a8c">
              Även när det gäller tågtrafiken finns en del att göra, i varje
              fall när det gäller den dieseldrivna trafiken som kan gå över
              till alternativa bränslen, förnybara bränslen.
            </seg>
            <seg n="ec0670b9">
              Då kommer vi till frågan: Hur ska vi få rätsida på den här utvecklingen?
            </seg>
            <seg n="191118e7">
              Det gäller att se till att den marknad som transportköparna vänder
              sig till har rätt prissättning på transporttjänsterna. Jag menar
              att en stor del av prissättningen inte är korrekt. Den måste justeras
              så att det blir rätt sammansättning och att man köper rätt typ
              av transporter. Det innebär att det finns transportslag som inte
              bär sina reella, riktiga, kostnader. Risken finns att man köper
              en för bra transport till sina varor om det är fel prissatt. Då
              får vi felaktiga investeringar. Vi får felaktiga transportstrukturer.
            </seg>
            <seg n="ce99ee01">
              Ett sätt att arbeta med detta är avgifter och skatter. Ett annat
              sätt framåt är handel med utsläppsrätter så vi skruvar ned utsläppen.
              Det sista är lagstiftning, att vi lagstiftar om emissionskrav
              helt enkelt. Det är en palett som måste användas på rätt sätt.
            </seg>
            <seg n="a841a066">
              När det gäller trafiken på väg behöver vi en kilometerskatt så
              vi får möjligheter till en vettigare prissättning. När det gäller
              flyget har vi fått eller kommer att få en flygskatt som jag i
              och för sig inte tycker är det optimala, utan vi måste gå vidare
              med bränsleskatt och utsläppsrättigheter så att vi skapar incitament
              för de aktörer som finns på marknaden. Sjöfarten måste det också
              åtgärder till. De betalar inte heller bränsleskatt i dag. Det
              är självklart att varje trafikslag måste betala sina kostnader.
            </seg>
            <seg n="d4db462a">
              När det gäller trängselskatten, som har varit uppe här förut,
              är det också ett marknadsorienterat sätt att prissätta en begränsad
              tillgång. När vi ringer betalar vi en högre taxa under vissa tider
              på dygnet när det är hög belastning i telefonsystemet. På samma
              sätt borde vi göra i biltrafiken, och jag hoppas vi kommer att
              göra det efter den 1 januari här i Helsingfors. Detta är egentligen
              en satsning både på bättre miljö, bättre framkomlighet, bättre
              säkerhet och ett bättre utnyttjande av en dyrbar infrastruktur
              som vi har byggt en gång.
            </seg>
            <seg n="01224c11">
              Det går inte att lösa det här problemet genom att bygga motorvägar
              och biltrafikleder. Det var någon som lärde mig en gång att när
              det gäller transportkapacitet i en storstad motsvarar ett tunnelbanespår
              18 bilfiler.
            </seg>
            <seg n="df6bf6ef">
              Tänk er själva hur det skulle se ut i Helsingfors om vi löste
              hela problemet med att bygga ut motorvägarna. Det skulle bli motorvägar
              över hela staden.
            </seg>
            <seg n="ba870edc">
              Kollektivtrafiken är oerhört viktig och en förutsättning för
              att det här ska fungera. Det behövs stora investeringar, både
              i Helsingfors och Göteborg och flera andra städer. I Göteborg
              skulle Västlänken kunna betalas med trängselavgifter. Det vore
              en alldeles utmärkt lösning.
            </seg>
            <seg n="fb230f50">
              Norrbotniabanan mellan Umeå och Luleå är faktiskt samhällsekonomiskt
              lönsam om man beaktar den godstrafikpotential som kommer att trafikera
              den järnvägen.
            </seg>
            <seg n="2e1cb56c">
              Därmed vill jag yrka bifall till betänkandetexten.
            </seg>
          </u>
          <note type="speaker" n="d780ba2c">
            Anf. 101 SVEN BERGSTRÖM (c) replik:
          </note>
          <u who="sven_bergstrom_97960e" xml:id="i-d068ccfbd90583b2-3" n="b62b19e5">
            <seg n="a766f69e">
              Herr talman! Det är en lång debatt och det är förståeligt att
              inte alla hinner lyssna på allt som sägs. Jag vill ändå erinra
              Claes Roxbergh om vad jag lyfte fram i mitt inledningsanförande,
              nämligen att vi på Morgonekot i dag hörde talas om hur glaciärerna
              smälter i Alperna och att transportsektorn står för ca 40 % av
              de svenska koldioxidutsläppen och att två tredjedelar kommer från
              vägtrafiken.
            </seg>
            <seg n="86cbb45a">
              Vi är nog flera ledamöter i utskottet som är uppmärksamma på
              detta. Det har berörts i debatten.
            </seg>
            <seg n="c5f288d7">
              Miljöpartiet har nu suttit med i några år i nära samarbete med
              regeringen och varit överens om de budgetförslag som lagts fram.
              Ändå lyckas Claes Roxbergh på något sätt förpassa sig i oppositionsposition
              när han går upp i talarstolen och säger att nu måste vi göra något.
              Det ska vara rätt prissättning och varje trafikslag måste bära
              sina egna kostnader.
            </seg>
            <seg n="fcc0b18c">
              Jag kan instämma i det mesta som Claes Roxbergh sade från talarstolen.
              Ni har ju suttit med. Varför har ni inte gjort mer? Varför har
              ni inte lagt fram de skarpa förslagen? Något av det mest påtagliga
              som har kommit fram är ju trängselskatten. Den kom in under valnatten.
              Socialdemokraterna motsatte sig den väldigt kraftfullt under hela
              valrörelsen. Under valnatten kastade man om och gick med på detta.
            </seg>
            <seg n="e99189b3">
              Jag tycker att det är sorgligt. I Centerpartiet har vi en väldigt
              öppen attityd till trängselskatter. Vi vill utnyttja marknadsmekanismerna,
              men vi vill göra det i en öppen dialog med väljarna och tala om
              vad vi står för och inte kasta in det som jästen efter degen när
              valnatten är inne och man måste försöka forma en majoritet.
            </seg>
            <seg n="715ea2fc">
              Det är ett bedrägligt sätt som dessvärre kanske kan innebära
              att det här sättet att utnyttja marknadsmekanismerna faller. Jag
              hoppas att det inte gör det. Jag tror att det är nödvändigt att
              arbeta också med det här instrumentet. Men det är väldigt illa
              att det kom in på det sätt som skedde.
            </seg>
          </u>
          <note type="speaker" n="e4b81da5">
            Anf. 102 CLAES ROXBERGH (mp) replik:
          </note>
          <u who="claes_roxbergh_96687f" xml:id="i-3e4a5065e110ae5d-1" n="5bdcc8a2">
            <seg n="1c3a17ef">
              Herr talman! Det är väl samma process som vi kommer att se om
              det skulle bli en borgerlig regering. Det skulle bli samma typ
              av förhandlingar. För oss har det inte varit någon hemlighet.
              Vi har stått för trängselavgifter och trängselprissättning hela
              tiden. Det har vi haft på vår agenda.
            </seg>
            <seg n="50f50197">
              I den här typen av förhandlingar partierna emellan när man ska
              bilda underlag för en regering blir det eftergifter åt både det
              ena och det andra hållet. Vi har inte fått igenom precis vad vi
              har velat. Vi tyckte att man kunde gå längre. Socialdemokraterna
              har också fått göra eftergifter. Jag föreställer mig att alliansen
              också får göra eftergifter fram och tillbaka mellan partierna
              för att skapa majoritet. Det fick ni göra 1991, så det är väl
              inte okänt.
            </seg>
            <seg n="7640254d">
              Jag vill ge en erkänsla till Centern. Både du och Centern i övrigt
              tar klimatfrågan på allvar. Det tycker jag är viktigt att påpeka.
              Det nämndes ju också tidigare i debatten.
            </seg>
            <seg n="a590cce7">
              För oss finns det flera förslag som vi tycker är nödvändiga att
              genomföra men som vi inte har fått gehör för. Nu lyfte jag fram
              ett antal som jag tyckte var väldigt viktiga. Ett antal har vi
              fått igenom. Något som återstår och som jag tycker är väldigt
              viktigt är kilometerskatten. Flygskatten har vi börjat på ihop
              med flera andra länder som också har det.
            </seg>
          </u>
          <note type="speaker" n="402155cc">
            Anf. 103 SVEN BERGSTRÖM (c) replik:
          </note>
          <u who="sven_bergstrom_97960e" xml:id="i-d068ccfbd90583b2-4" n="b62b19e5">
            <seg n="7eccf23e">
              Herr talman! Claes Roxbergh medgav ju själv att han inte var
              säker på att flygskatten som den nu är utformad är alldeles optimal.
              Där delar jag hans uppfattning. Vi kan ju konstatera att de länder
              som har prövat, både Danmark och Norge, har gått ifrån det eftersom
              det inte fungerar särskilt bra. Jag tror mer på handeln med utsläppsrätter
              som Claes Roxbergh var inne på. Det tror jag är ett effektivt
              sätt att använda marknadskrafterna för att få rätt prissättning.
            </seg>
            <seg n="ce793bc7">
              Det är snart tio år sedan som kommittén Komkom med många ledamöter
              från trafikutskottet penetrerade hur vi skulle få rätt prissättning
              på olika transportslag och att varje trafikslag måste bära sina
              externa kostnader, det heter internalisering med ett fint ord.
            </seg>
            <seg n="07d22723">
              Nu har Miljöpartiet suttit med i många år och haft möjlighet
              att marknadsföra det och få gehör för det. Varför händer det inte
              något radikalt på det här området, annat än möjligen en felformulerad
              flygskatt? Trängselskatten har vi berört. Ni har ändå haft möjlighet
              att under många års tid ta vara på de förslag som kom fram i Komkom
              och föra in dem i regeringspolitiken.
            </seg>
          </u>
          <note type="speaker" n="6dc32ef1">
            Anf. 104 CLAES ROXBERGH (mp) replik:
          </note>
          <u who="claes_roxbergh_96687f" xml:id="i-3e4a5065e110ae5d-2" n="5bdcc8a2">
            <seg n="52d9a805">
              Herr talman! Svaret är enkelt. Det finns ett massivt motstånd
              mot den här typen av avgifter. Så enkelt är det.
            </seg>
            <seg n="ea216e4d">
              När det gäller flygskatten vill jag påpeka att Malta har, Storbritannien
              har, Danmark kommer att ta bort, Frankrike planerar införande
              2 euro för ekonomiklass och 20 euro för businessklass Chile planerar,
              Schweiz planerar att återinföra, Holland och Norge har flygbränsleskatt,
              Österrike planerar att införa. Det finns en väldigt stor rörelse
              inom EU att gå den här vägen.
            </seg>
            <seg n="1324b616">
              Jag förväntar mig i framtiden att EU-länderna gör något tillsammans.
              Här kommer vi att få någonting. Det vi ser nu är en varierad palett
              över att majoriteten av EU-länderna har eller planerar att införa
              någon form av sådant system.
            </seg>
            <seg n="49be2e15">
              Jag ser framför mig att vi får ett EU-system där vi har både
              flygbränsle- och någon form av flygbeskattning så att flyget får
              betala sin del av kakan.
            </seg>
          </u>
          <note type="speaker" n="4849bec7">
            Anf. 105 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-4" n="4d5d4977">
            <seg n="2e2d8ffd">
              Herr talman! Claes Roxbergh kommenterade mitt inlägg om Norrbotniabanan.
              Jag vill fråga Claes Roxbergh: Vad är det för fel med tanken att
              mäta största samhällsnytta och största miljönytta när man prioriterar
              var det är viktigast att bygga ut järnväg? Vad är det för fel
              med tanken största samhällsnytta och största miljönytta?
            </seg>
            <seg n="3e958675">
              Det har präglat Folkpartiets sätt. Vi ser andra områden i Sverige
              som är mer tätbefolkade där vi skulle kunna göra det möjligt för
              tillväxten att bli ännu bättre. Claes vet ju att det inte kom
              till via Banverkets prognoser och förslag utan det var i en regeringsförhandling
              på natten som det här kravet accepterades av Socialdemokraterna.
            </seg>
            <seg n="e2fa8f5c">
              Men återigen: Vad är det för fel på tanken, när vi prioriterar
              projekt, att vi har principen att stor samhällsnytta och miljönytta
              är viktigt när staten satsar så stora pengar?
            </seg>
          </u>
          <note type="speaker" n="e9db33df">
            Anf. 106 CLAES ROXBERGH (mp) replik:
          </note>
          <u who="claes_roxbergh_96687f" xml:id="i-3e4a5065e110ae5d-3" n="5bdcc8a2">
            <seg n="8a487714">
              Herr talman! Man ska för det första inte ha någon övertro på
              den typen av kalkyler. Trots det är bandelen från Umeå till Luleå
              samhällsekonomiskt lönsam. Det som förvirrar diskussionen är den
              norra delen av Norrbotniabanan, norr om Luleå. Den är inte samhällsekonomiskt
              lönsam. För bandelen UmeåLuleå finns däremot samhällsekonomiska
              förutsättningar. Det är den som ligger i planen.
            </seg>
            <seg n="fe429b9b">
              Samtidigt måste vi bestämma vad vi vill med Norrland. Ska det
              bara vara en avfolkningsregion eller ska vi göra något positivt?
              Jag tycker att det är mycket bättre att satsa på vettiga infrastrukturinvesteringar
              än företagsstöd och sådant. Skapa en långsiktigt hållbar infrastruktur
              så att den regionen har möjlighet att utvecklas och så att det
              blir ett spännande företagsklimat där företag kan utvecklas och
              arbetstillfällen skapas i stället för att syssla med andra stödformer.
              Det tycker jag ger betydligt bättre förutsättningar för framtiden.
            </seg>
          </u>
          <note type="speaker" n="03a020ad">
            Anf. 107 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-5" n="4d5d4977">
            <seg n="356a4f6e">
              Herr talman! Det innebär att projekt som järnvägstunneln i Helsingfors,
              Västlänken i Göteborg med avsikten att bygga bort flaskhalsen
              samt järnvägen Västra Götalandsbanan GöteborgBorås inte är lika
              viktiga.
            </seg>
            <seg n="f6ff0b34">
              Denna region skulle så väl behöva en arbetsmarknad som bättre
              hänger ihop med kommunikationerna. Som Roxbergh också vet är Göteborgsregionen
              mycket tätbefolkad och har stora problem. Men jag förstår att
              det är viktigare att nu, fram till 2015 och vidare, satsa på något
              annat projekt.
            </seg>
            <seg n="c9dd6014">
              Folkpartiet säger klart och tydligt att vi lyfter ur Norrbotniabanan
              i den nuvarande planen fram till 2015. Vi satsar på andra projekt,
              och jag har nämnt några.
            </seg>
          </u>
          <note type="speaker" n="ca344793">
            Anf. 108 CLAES ROXBERGH (mp) replik:
          </note>
          <u who="claes_roxbergh_96687f" xml:id="i-64e8873b4a3b7c7e-0" n="5bdcc8a2" next="i-ab6f6d45f0954901-0">
            <seg n="c8a1c96d">
              Herr talman! När det gäller Citytunneln här i Helsingfors är
              ju den på gång. Det finns anvisade medel. Den verkar i och för
              sig bli lite dyrare än vad man hade planerat från början, men
              jag räknar med att den är i hamn, att den kommer att byggas ut
              och att det kommer att fungera.
            </seg>
            <seg n="dc7124d6">
              När det gäller Västlänken i Göteborg, som inte är finansierad,
              tycker jag mycket väl att man skulle kunna använda sig av trängselavgifter
              för att finansiera den. Då skapar man också de möjligheter som
              Västlänken kommer att ge, och som du så bra beskrev, att minska
              störningarna och avlasta trafiken in till stan.
            </seg>
          </u>
          <note n="4f3efccd">
            Anf. 109 KARIN SVENSSON SMITH (-):
          </note>
          <u who="claes_roxbergh_96687f" xml:id="i-ab6f6d45f0954901-0" n="5bdcc8a2" prev="i-64e8873b4a3b7c7e-0">
            <seg n="2589706a">
              Herr talman! Man kan välja olika perspektiv i den här debatten.
              Jag har många gånger tidigare använt miljöperspektivet som utgångspunkt
              för att diskutera trafikutskottets betänkande. Ibland har jag
              använt trafiksäkerhetsperspektivet och någon gång jämställdhetsperspektivet.
              Men det jag tänkte pröva i dag är att försöka läsa vårt betänkande
              och se på vår politik från barnens perspektiv. Jag tänkte utgå
              från det som står i FN:s barnkonvention om att barn har rätt till
              en säker och stimulerande miljö.
            </seg>
            <seg n="275e2bdf">
              Idén till detta fick jag när jag tittade på Miljömålsrådets redovisning
              av hur det går med de 15 olika miljökvalitetsmål vi har. De har
              lagt upp detta utifrån barns perspektiv. Det har en stark beröring
              till trafik, och det är därför jag har valt detta.
            </seg>
            <seg n="b55f3a42">
              Jag tänkte ta upp fem olika områden ur barns perspektiv. Det
              första handlar om frisk luft.
            </seg>
            <seg n="f55f27ad">
              Barn andas mer än vuxna i förhållande till sin vikt och är ofta
              mer aktiva utomhus. Enligt barnens miljöhälsoenkät 2003 färdas
              nästan 40 % av barnen i dag mer än fem kilometer för att komma
              till och från förskola eller skola och andra aktiviteter. Det
              innebär att de exponeras för trafikmiljöer med höga föroreningshalter.
              Luftföroreningarna påverkar barnens luftvägar och hämmar lungornas
              utveckling. Den som vuxit upp i ett förorenat område löper ökad
              risk för sämre lungfunktion som vuxen.
            </seg>
            <seg n="7d805554">
              Enligt studier från andra länder, om de överförs till svenska
              förhållanden, skulle svenska innerstadsbarn kunna löpa en fördubblad
              risk att få sänkt lungfunktion, och detta är en sänkt funktion
              som består resten av livet. Detta tycker jag är väldigt allvarligt,
              och som folkvald känner jag att jag måste göra någonting för att
              förhindra att barn blir utsatta för det här.
            </seg>
            <seg n="9efaceea">
              Detta har också en väldigt tydlig social prägel. Det handlar
              framför allt om barn i hyreshus där människor inte har möjlighet
              att köpa sig en bättre miljö genom att flytta bort från de trafikerade
              lederna.
            </seg>
            <seg n="c4c82743">
              Luftföroreningar kan även ge olika symtom i luftvägarna hos barn,
              troligtvis i kombination med infektioner. Antalet lunginflammationer
              bland barn har ökat kraftigt de senaste åren, och det tror man
              hänger ihop med det här. Barn som har astma, vilka är fler nu
              än tidigare, är extra känsliga för effekter på luftvägarna som
              kommer från trafiken.
            </seg>
            <seg n="b9058044">
              De delmål man har för kvävedioxid och marknära ozon klarar man
              dåligt av att uppfylla, och det har en väldigt tydlig koppling
              till trafiken. Där har den tidigare förbättringen stannat av.
            </seg>
            <seg n="c4df9e88">
              När det gäller partiklar är barn mer exponerade för dem nu än
              tidigare. Här är trafiken en väldigt viktig källa. Alldeles nyligen
              fick vi ta del av en forskarrapport som visar att man har underskattat
              hälsoeffekten av ultrafina partiklar, alltså väldigt små partiklar.
              För svenska förhållanden räknar man med att de orsakar 1 800 förtida
              dödsfall, det vill säga tre gånger så många som antalet omkomna
              i trafiken.
            </seg>
            <seg n="825395a4">
              Detta handlade alltså om frisk luft. Här talar slutsatsen för
              att man måste satsa på ett långsiktigt hållbart transportsystem
              där ekologi och hälsa står i förgrunden. Detta anser jag att vi
              inom den rödgröna majoriteten har stakat ut framtiden för, både
              med infrastrukturplaner och med de beslut vi tagit hittills. De
              kanske inte riktigt är så långtgående som de hade blivit om vi
              i Miljöpartiet hade formulerat detta själva, men det vi har gjort
              under dessa sju år då vi haft möjlighet att skriva budgetar och
              propositioner ihop är att hitta det som är praktiskt möjligt och
              en handlingskraft. Vi har också tillmätt detta en ganska stor
              betydelse. Vi gör hellre någonting bra än vi gör det snabbt.
            </seg>
            <seg n="8e96366e">
              Jag blir däremot lite orolig över att se vilken låg prioritet
              den borgerliga alliansen ger de här frågorna. Ingen av de sex
              grupper som ni tillsatte för att göra er gemensamma politik hade
              med trafik och miljö att göra. Det är lite svårt att debattera
              med er när ni har så väldigt olika frågor. Om ni tyckte att det
              var viktigt med trafik skulle ni försöka skriva ihop en gemensam
              plattform så att man vet vad man debatterar emot.
            </seg>
            <seg n="198d4836">
              Det andra området sett ur barns perspektiv som jag skulle vilja
              ta upp är god bebyggd miljö. Vad är problemet där? Jo, problemet
              är bland annat buller. Det är någonting som barn är mer exponerade
              för nu än tidigare. Man har också upptäckt att barn blir hörselskadade
              mer än tidigare. Vid fyra års ålder rapporteras ca 2 000 barn
              ha nedsatt hörsel och vid tolv års ålder ca 4 000 barn.
            </seg>
            <seg n="f47f65d2">
              Förutom att ge hörselproblem har buller negativ effekt i andra
              avseenden. Efter långvarig exponering för flygbuller nära flygplatser
              har skolbarn visat sig prestera sämre i test, till exempel vid
              korrekturläsning, pusselläggning och läsförståelse. De har sämre
              minnes- och koncentrationsförmåga, och ju långvarigare och kraftigare
              exponeringen är, desto större tycks skadeeffekten vara.
            </seg>
            <seg n="9d595887">
              Koncentrationen av biltrafik i städerna hindrar också barnen
              från att röra sig. De flesta av oss som är lite äldre minns när
              man kunde leka i närheten av sin bostad även om man bodde i tätort.
              Föräldrar hade kanske inte lika stor anledning att oroa sig när
              barnen idkade sport och vistades utomhus på egen hand. Tyvärr
              är det inte så i våra tätorter i dag. Det hindrar barn från att
              röra sig, vilket är ett väldigt allvarligt hälsoproblem.
            </seg>
            <seg n="ae47e097">
              Det tredje problemet jag tänkte ta upp handlar om miljömålet
              Begränsad klimatpåverkan. Både Sven Bergström och Claes Roxbergh
              har tagit upp det i dag. Jag blir väldigt bekymrad när jag ser
              Kristdemokraternas reservation här, som säger att man i mindre
              utsträckning vill bry sig om långsiktigt hållbara transportsystem
              och hellre prioriterar problem i närtid om samhällsekonomisk effektivitet.
              Men vem är det som drabbas om vi i dag inte begränsar de klimatpåverkande
              gaserna? Jo, det är framför allt barnen, som ska leva och ta hand
              om den miljö vi lämnar efter oss. De ska ta itu med att områden
              blir översvämmade, att det blir mer extrema väderleksförhållanden
              och att de växtgeografiska zonerna ändrar sig. Detta tycker jag
              är oetiskt och omoraliskt. Jag ser fram emot att få diskutera
              det närmare med Johnny Gylling längre fram.
            </seg>
            <seg n="6c4213a1">
              Det fjärde perspektivet jag tänkte ta upp som har med barnen
              att göra är nollvisionen, ett av våra trafikpolitiska mål som
              vi inte har pratat så mycket om i dag men där investeringar är
              viktiga för att vi ska hamna åt rätt håll. De flesta barnolycksfall
              med dödlig utgång är trafikolyckor. Ca 60 % av alla barn upp till
              15 år som omkommer gör det faktiskt i trafiken. Motsvarande andel
              i åldern 1590 år är hela 80 %. Mätt i förlorade levnadsår eller
              nedsatt hälsa orsakar trafiken mycket större skador än någon av
              de sjukdomar som kan drabba barn. Detta är någonting där vi har
              ett ansvar: att se till att vi genom prioriteringar av kollektivtrafik,
              hastighetsövervakning och effektiva sanktioner gör en säker miljö
              för barnen.
            </seg>
            <seg n="df56e999">
              Det sista jag tänkte ta upp ur barns perspektiv handlar om PPP-lösningar.
              SNF brukar prata om att det egentligen borde heta CPP children
              pay principle . Det handlar nämligen egentligen inte om hur man
              ska betala nu utan hur man ska spendera nu och skicka räkningen
              till kommande generationer. Barnen får betala om vi överinvesterar
              i dag.
            </seg>
          </u>
          <note type="speaker" n="9bac04c5">
            Anf. 110 JOHNNY GYLLING (kd) replik:
          </note>
          <u who="johnny_gylling_eaf684" xml:id="i-f7d8eccbde712f3e-2" n="0d969eb7" next="i-e230f0a3facb18e7-2">
            <seg n="693a468b">
              Herr talman! Karin Svensson Smith kritiserar oss kristdemokrater
              för att inte tillräckligt vilja satsa på ett hållbart transportsystem.
            </seg>
            <seg n="83f3c36a">
              Jag vill läsa innantill från vårt särskilda yttrande, där vi
              säger att vår syn på kommunikationer utgår både från välstånd
              och miljöhänsyn: Transporterna belastar dock miljön, och därför
              måste ytterligare insatser göras för att minska de skadliga utsläppen.
              Den långsiktiga hållbarheten förutsätter att de mest miljövänliga
              alternativen utvecklas. Järnvägens och sjöfartens ställning behöver
              stärkas samtidigt som fossila bränslen successivt fasas ut ur
              framför allt vägtrafiken.
            </seg>
            <seg n="3e206df8">
              Om detta presenterade vi förra året ett ganska omfattande program
              för en långsiktigt hållbar transportpolitik som även Anders Wijkman,
              EU-parlamentarikern, undertecknade och bidrog med sina synpunkter
              till. Vi anser att vi har en god och bra politik för att transportsystemen
              på sikt ska bli hållbara. Men det vi kritiserar regeringen, Miljöpartiet
              och Vänstern för är att man nästan bara fokuserar på det här området
              och glömmer bort att vi har andra mål också, nämligen att transporterna
              ska vara effektiva, att de ska vara trafiksäkra och så vidare.
            </seg>
            <seg n="6fa5dd14">
              Vi vill hemskt gärna stimulera järnväg och sjöfart, men vi tycker
              inte att man politiskt ska bestämma vilka godstransporter som
              ska gå på tåg, väg eller köl. Det måste industrin göra. Vi vill
              stimulera samverkan mellan de här olika transportslagen.
            </seg>
          </u>
          <note n="d2bfe56f">
            Anf. 111 KARIN SVENSSON SMITH (-) replik:
          </note>
          <u who="johnny_gylling_eaf684" xml:id="i-e230f0a3facb18e7-2" n="0d969eb7" prev="i-f7d8eccbde712f3e-2">
            <seg n="ce5cee1a">
              Fru talman! Nej, vi har heller inte någon som helst avsikt att
              dirigera vilken transport som ska gå med vad. Men det vi tycker
              är väldigt viktigt är att man har rätt pris på transporter så
              att den klimatpåverkan och annan påverkan som trafiken ger upphov
              till är inlagd i priset. Det är ett medel för att minska klimatpåverkan
              från transporterna.
            </seg>
            <seg n="59cf97c6">
              Då undrar jag om Johnny Gylling tror att en sänkt bensinskatt
              underlättar eller försvårar för en klimatanpassning av transporterna.
            </seg>
          </u>
          <note type="speaker" n="4cc0355a">
            Anf. 112 JOHNNY GYLLING (kd) replik:
          </note>
          <u who="johnny_gylling_eaf684" xml:id="i-f7d8eccbde712f3e-3" n="0d969eb7" next="i-e230f0a3facb18e7-3">
            <seg n="d94bf803">
              Fru talman! Vi är ett parti som vill sänka bensinskatten, om
              talmannen tillåter att jag redogör för det nu. Vi resonerar som
              så, att om människor ska ha en chans att klara av sitt arbete,
              klara av sin fritid och sina sociala kontakter måste de ha råd
              att använda bilen. Just i dag är det inte så att alla kan gå och
              köpa sig en ny så kallad miljöbil, och det finns inte alternativa
              bränslen ännu. Vi måste se till att inte beskatta bilisterna för
              hårt, för då rasar samhället samman.
            </seg>
            <seg n="3558f441">
              Jag skulle kunna vända på frågan: Är Karin Svensson Smith beredd
              att höja bensinskatten till 100 kr litern nu då? Skulle det innebära
              att vi snabbare fick en övergång till ett hållbart transportsystem?
            </seg>
          </u>
          <note n="962f0929">
            Anf. 113 KARIN SVENSSON SMITH (-) replik:
          </note>
          <u who="johnny_gylling_eaf684" xml:id="i-e230f0a3facb18e7-3" n="0d969eb7" prev="i-f7d8eccbde712f3e-3">
            <seg n="7918f1de">
              Fru talman! Priset på fossila bränslen ger en sorts signal till
              människor om hur de ska bete sig, hur ofta de ska använda bilen
              jämfört med andra sätt att förflytta sig och också vad man ska
              köpa i framtiden. Därför tror jag nog att du behöver diskutera
              den saken med Anders Wijkman, för jag har mycket svårt att tänka
              mig att han tror att sänkt bensinskatt är någonting som minskar
              bilens klimatpåverkan. Det är ju sänkt skatt på fossila bränslen.
            </seg>
            <seg n="e5d53599">
              Som jag ser det är dessutom det förslag ni lade fram i somras
              ett planekonomiskt förslag, för det innebär ju att man subventionerar.
              Det är marknadspriset som har ökat eftersom bristen på olja gör
              att den blir dyrare. Den är svårare att pumpa upp. Att då påverka
              marknadsekonomin genom att sätta ett tak där vi undan för undan
              med skattepengar ska subventionera bilismen strider både mot marknadsekonomiska
              och miljömässigt sunda principer.
            </seg>
            <seg n="4e7765d5">
              Från Miljöpartiets sida vill vi framför allt se till att bilismen
              blir dyrare där det finns alternativ. Det är därför vi är varma
              anhängare av trängselskatt och vill införa det i fler städer.
            </seg>
          </u>
          <note type="speaker" n="99a21f7b">
            Anf. 114 BJÖRN HAMILTON (m):
          </note>
          <u who="bjorn_hamilton_019a00" xml:id="i-8758f77c4b132e42-3" n="a827fcf2">
            <seg n="bbe0ee9d">
              Fru talman! Jag ska börja med att från Moderaterna instämma i
              tacket till kansliet, även om vi har ytterligare en debatt före
              jul. Men tack i alla fall för ett väl genomfört arbete under det
              här året!
            </seg>
            <seg n="5a8dab32">
              Fru talman! Vi misshandlar flyget i Sverige. Jag är väl snart
              den enda i den här kammaren som diskuterar flygfrågor, men jag
              tycker att regeringen och majoriteten i riksdagen misshandlar
              flyget.
            </seg>
            <seg n="bb81b069">
              Nu har flyget börjat bli ett transportsätt för alla. Det är inte
              bara direktörerna i de mörka kostymerna som är ute och flyger
              utan det är alla. Det är ett transportsätt som våra ungdomar använder
              för att förflytta sig runtom i världen och skaffa sig fantastisk
              kunskap som ökar förståelsen och minskar motsättningarna mellan
              olika kulturer och levnadssätt. Barnfamiljer semestrar långt hemifrån
              och tar med sig intryck från främmande kulturer till sitt vardagsslit
              hemma.
            </seg>
            <seg n="204ce95c">
              Flyget har tillsammans med den snabba kommunikation som Internet
              erbjuder blivit en av förutsättningarna för en värld med kanske
              mindre våld och framför allt med större förståelse. Människor
              och idéer tar sig i dag på nolltid mellan kontinenterna och utgör
              en av grundpelarna för den globala utvecklingen.
            </seg>
            <seg n="32eea4c5">
              Då, fru talman, vill majoriteten i denna riksdag lägga nya pålagor
              på flyget. Man vill under nästa år införa en flygskatt som får
              allvarliga konsekvenser för den transportpolitik som vi i trafikutskottet
              är ansvariga för. Det drabbar i första hand flygresenärer som
              använder lågprisflyget, det flyg som har blivit så populärt både
              för internationella transporter och för transporter inom Sverige.
              Det drabbar i första hand ungdomar och barnfamiljer. Det drabbar
              turistnäringen. Och det blir ett problem, speciellt i Sydsverige,
              om nu danskarna tänker avskaffa den skatt som Sveriges riksdag
              tydligen håller på att införa. Det blir ett stort problem för
              flygplatsen på Sturup.
            </seg>
            <seg n="88117d9c">
              Fru talman! En annan sak som är viktig i de här sammanhangen
              är naturligtvis att man inte bara kräver att flygbolagen ska rationalisera
              sin verksamhet utan även att staten rationaliserar den verksamhet
              som staten är ansvarig för, för att åstadkomma en kostnadseffektiv
              infrastruktur.
            </seg>
            <seg n="24d3f359">
              Ett sätt att göra detta vore att konkurrensutsätta flygtrafiktjänsten.
              Detta insåg regeringen redan år 1990, då man i sin budgetproposition
              skrev att man tyckte det vore bra om flygtrafiktjänsten skulle
              kunna konkurrensutsättas i Sverige. Men vad har hänt sedan dess,
              fru talman? Egentligen ingenting.
            </seg>
            <seg n="b2f8d1d7">
              Kristianstad, Helsingfors Skavsta, Saab-Linköping och Växjö flygplatser
              ville göra en lokal upphandling för flygtrafiktjänster för nästa
              år, 2006. Men de upphandlingarna avbröts sedan Näringsdepartementet
              meddelat att Luftfartsverket ensamt har ansvaret för flygtrafiktjänsten
              i det svenska luftrummet och att endast Luftfartsverket kan överlåta
              dessa uppgifter till någon annan. I nu gällande förordning för
              Luftfartsverket ansvarar Luftfartsverket för drift och utveckling
              av flygtrafiktjänst i fred och för civil och militär luftfart
              och utbildning av flygledare.
            </seg>
            <seg n="38d5f56c">
              Det här anser jag står i strid med fri konkurrens inom flygtrafiktjänsteområdet
              och omöjliggör att bedriva kostnadseffektiv flygtrafiktjänst på
              våra flygplatser. Kostnaderna för detta drabbar i slutändan ungdomarna
              och barnfamiljerna, precis som flygskatten.
            </seg>
            <seg n="15997bd4">
              Ett annat problem som regeringen drar i långbänk är flygplatssituationen
              i Helsingfors. Hur många gånger har vi inte stått här och diskuterat
              Bromma och vad som kommer att hända i Helsingforssregionen, fru
              talman? Min fråga till majoriteten är: När kommer regeringen och
              majoriteten med ett förslag på hur lösningen för både affärsflyget
              och det reguljära flyget inom Helsingforssområdet skulle kunna
              te sig?
            </seg>
            <seg n="1cdb5d6b">
              En annan sak som inte har varit uppe speciellt mycket i dag är
              sjöfarten. Vår uppfattning är att möjligheten att utnyttja sjöfart
              har hamnat i skymundan i regeringens infrastrukturpolitik. Vi
              får väl se om det står någonting i den nya trafikpolitiska propositionen
              som vi har väntat på så länge. Men att det inte har diskuterats
              tycker vi är mycket olyckligt.
            </seg>
            <seg n="f4fc49f5">
              Vi måste bestämma hur infrastrukturen i form av vägar och järnvägar
              ska anpassas till ett effektivt system av hamnar längs våra kuster.
              Sjöfartens fördelar är stora, inte minst är den energieffektiv.
              Det finns all anledning att lyfta fram sjöfartens konkurrensfördelar.
            </seg>
            <seg n="5d0154e7">
              Kostnaden för godshanteringen i hamnarna måste också vara konkurrensneutral
              i förhållande till transportslaget. Lasthanteringen är en dryg
              kostnad som drabbar sjöfarten på ett unikt sätt. En kusttanker
              får till exempel vanligen betala full hamnavgift för lossning
              vid en oljedepå. Om samma kvantitet levereras till samma depå
              via järnväg utgår däremot ingen kostnad för järnvägsoperatören.
            </seg>
            <seg n="ea81683d">
              Konventionell kustsjöfart är knappast längre möjligt att bedriva
              med lönsamhet i Sverige. Det finns tecken på att utländska rederier
              av kostnadsskäl föredrar att landtransportera gods till kontinentala
              hamnar hellre än att göra anlöp i Sverige.
            </seg>
            <seg n="62281442">
              Nej, fru talman, vi behöver en radikal förändring av sjöfartsnäringens
              förutsättningar. Kanske vore tonnageskatt och ett avskaffande
              av stuverimonopolet ett steg i rätt riktning.
            </seg>
            <seg n="f16956d4">
              Fru talman! En annan sak som vi avvaktar och inte har fått förslag
              om ännu är hur kassaservicen ska fungera i framtiden. Det har
              vi väntat på under säkert ett års tid här i riksdagen. Staten
              har under många år lämnat ersättning till Posten för upprätthållande
              av grundläggande kassaservice i hela landet. Enligt min mening
              är riksdagens krav att tillhandahålla kassaservice rimlig, men
              det är långt ifrån givet att det är Posten AB som ska tillhandahålla
              tjänsten eller avgöra hur kassatjänsten ska utformas.
            </seg>
            <seg n="860b1301">
              Det finns möjlighet att utforma olika lösningar beroende på lokalisering
              och efterfrågan. Möjligheten att tillhandahålla begränsad kassatjänst
              också på mindre orter finns även hos andra aktörer än hos Posten
              AB. Vi avvisar mot denna bakgrund regeringens anslag på 400 miljoner
              kronor för ersättning till Posten för rikstäckande betalningsservice
              eftersom Posten ännu inte har redovisat var de här pengarna används.
              Man har alltså inte gjort någon kostnadsredovisning till riksdagen
              i alla fall.
            </seg>
            <seg n="ce65d18c">
              Anf. 115 KARIN SVENSSON SMITH (-) replik:
            </seg>
            <seg n="2ec24042">
              Fru talman! Jag ska först svara på en av de frågor som Björn
              Hamilton ställde, och det gäller sjöfarten. Utan att berätta om
              några detaljer kan jag säga att sjöfarten är mycket väl företrädd
              såsom vi resonerar nu inom ramen för den transportpolitiska propositionen.
              Vi är mycket väl medvetna om att det finns en stor potential för
              att ta hand om flera av de godstransporter som i dag går från
              norr till söder på vägarna. Det här är en expanderande näring
              som har bra möjligheter i framtiden.
            </seg>
            <seg n="c67e3678">
              Men vi vill å andra sidan inte dra undan grunden för den svenska
              sjöfarten genom att ta bort sjöfartsstödet. Jag undrar om Moderaterna
              fortfarande står för det förslaget. Det är ingen större poäng
              att inrätta en transportpolitik för sjöfart om man sedan tycker
              att den ska flagga ut, inte vara svensk längre och inte ha svensk
              besättning.
            </seg>
            <seg n="7c16f48e">
              Men det var inte därför som jag begärde ordet, utan det var för
              att diskutera flyg. Jag undrar om Björn Hamilton är helt oberörd
              av de klimatförändringar som har skett på sistone, att glaciärer
              smälter, att man till exempel har frusen mark i 30 dagar mindre
              nu för svensk skogsindustri att transportera ut sina varor och
              de katastrofer som har hänt. Berör det inte alls Moderaterna?
              Flyget är ju en väldigt viktig anledning till att vi har klimatpåverkande
              gaser.
            </seg>
            <seg n="6674c7f4">
              Sedan undrar jag slutligen om Moderaterna instämmer i det Folkpartiet
              säger på s. 50 i budgetbetänkandet om att man avsätter 100 miljoner
              för driftbidrag till icke-kommunala flygplatser, främst för att
              motverka effekterna av den nya flygskatten i Norrland och på Gotland.
              Vi har inte förlagt flygskatten ännu. Jag tror att både Norrland
              och Gotland blir undantagna. Vilka icke-kommunala flygplatser
              i Norrland är det i så fall ni vill understödja? Visby är ju Luftfartsverkets
              flygplats. Ni har kanske inte pratat om detta gemensamt.
            </seg>
          </u>
          <note type="speaker" n="23f9b359">
            Anf. 116 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-4828346954bc2a1f-0" n="a827fcf2" next="i-fe890db4a33a0c4c-0">
            <seg n="127c6699">
              Fru talman! Jag ska ta sista frågan först här. Vi har inte avsatt
              den slant som Folkpartiet har avsatt till detta. Däremot kan jag
              tänka mig att man i en borgerlig regering kanske får en lite annorlunda
              syn på de avvägningar som man måste göra mellan de olika transportslagen
              för att få fram ett kostnadseffektivt och miljömässigt transportsystem
              som våra invånare kan använda och vill ha. Jag kan tänka mig att
              man får en annan syn på det än vad den nuvarande majoriteten och
              regeringen har. Vi har alltså inte tagit upp några speciella pengar
              till det i vår budget. Däremot har vi, som Karin Svensson Smith
              vet, en betydligt vidare budget än vad regeringen har.
            </seg>
            <seg n="186efaaf">
              Det var det ena.
            </seg>
            <seg n="763e1c2d">
              Sjöfartsfrågan försvann lite i mitt huvud när jag talade om det
              andra. Karin Svensson Smith kan kanske upprepa den.
            </seg>
          </u>
          <note n="9eb924b7">
            Anf. 117 KARIN SVENSSON SMITH (-) replik:
          </note>
          <u who="bjorn_hamilton_019a00" xml:id="i-fe890db4a33a0c4c-0" n="a827fcf2" prev="i-4828346954bc2a1f-0">
            <seg n="7bd96ce9">
              Fru talman! Jag undrar om Moderaterna fortfarande står fast vid
              att ta bort sjöfartsstödet som är en förutsättning för att man
              flaggar in och utvidgar sjöfarten. Det har ni ensamma velat och
              krävt flera gånger tidigare. Jag undrar om det ligger fast.
            </seg>
          </u>
          <note type="speaker" n="b02e9004">
            Anf. 118 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-8758f77c4b132e42-4" n="a827fcf2">
            <seg n="7256b099">
              Fru talman! Vi får ta upp det när vi diskuterar den gemensamma
              politik som vi ska ha i alliansen. Vi har inte satt ned foten
              där just nu.
            </seg>
          </u>
          <note type="speaker" n="ea69f197">
            Anf. 119 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-98d753cbe5ed9568-0" n="37bf8975" next="i-97a8aa737b786a85-0">
            <seg n="c7c470c2">
              Fru talman! Många saker är redan sagda. Men jag känner ändå ett
              behov av att ta fram vissa saker. Sven Bergström tog ifrån mig
              en sak. Intet är som väntans tider, hade jag tänkt starta mitt
              inlägg med, med tanke på transportpolitiska propositioner och
              infrastrukturpropositioner som vi har väntat på. Under mina sju
              år här i riksdagen har jag väntat på många propositioner i infrastrukturärenden.
              Det måste jag få påstå. Jag hinner kanske rentav inte med att
              få vara med om att genomföra dem under mina åtta år om vi ska
              vänta längre.
            </seg>
            <seg n="c7185865">
              Fru talman! Men så kom ju kyrkomusikern på att det är ju advent,
              och det är ju också väntans tider. Då kan jag använda det i stället
              och säga att det är ju perfekt att ha den här debatten i adventstider,
              eftersom det är väntans tider. Nu hoppas vi verkligen att den
              transportpolitiska propositionen kommer så att vi får ordning
              och reda på dessa för landet så oerhört viktiga frågor.
            </seg>
            <seg n="ebb0d66f">
              Jag kände förut att jag kanske inte behövde gå upp i debatten
              över huvud taget eftersom det har sagts så mycket här som jag
              kan ställa mig bakom. Men först skulle jag vilja bemöta det socialdemokratiska
              angreppet om att alliansen inte är överens. Att vi inte har någon
              egen grupp som jobbar med de här frågorna tror jag faktiskt beror
              på att vi har varit så överens om frågorna under de år som har
              varit. Det räcker nästan med begreppet PPP. Det var någon mer
              i dag som använde begreppet OPL, offentliga och privata lösningar
              på infrastrukturbyggande, som jag faktiskt nästan tycker är bättre
              än det engelska begreppet PPP. Det är där skillnaden ligger.
            </seg>
            <seg n="db10d2e4">
              Det handlar inte om att skjuta över avgifter på våra barn i framtiden,
              som Karin Svensson Smith sade. Det handlar om att landet är i
              behov av infrastruktur. Är vi inte åtkomliga i hela landet är
              inte hela landet i bruk. En norsk politiker sade vid ett möte
              i Nordiska rådet att vi ska ta hela Norden i bruk. Det har jag
              använt många gånger sedan. Hela Sverige ska brukas. Det är omöjligt
              att bruka områden som inte är åtkomliga.
            </seg>
            <seg n="e3709568">
              Nu råkar jag själv bo i ett sådant område. Jag råkar också bo
              i ett område av Sverige där det inte finns några järnvägar och
              då kan ni stå här och prata om Botniabanor och vad det är men
              det finns mycket skog. Det finns oerhörda mängder råvara som ska
              fram till pappersbruken och sågverken.
            </seg>
            <seg n="23e26fbe">
              Det finns småföretagare som satsar 3 miljoner på en lastbil som
              han ska hämta rundtimmer med. Han får kanske ha sin investering
              stående stilla i åtta veckor och betala lön till en anställd därför
              att infrastrukturen inte fungerar.
            </seg>
            <seg n="a937ab0b">
              Då menar vi att man ska bygga PPP-anläggningar på de stora vägarna
              och använda de anslagsmedel vi har till de mindre vägarna. Jag
              vill i dag vara de mindre vägarnas talesman. Där finns den råvara
              som ska till svensk träindustri med över 100 miljarder i omsättning.
              Vi tar ingen hänsyn till dem. Småföretagarna som ska frakta detta
              virke kan utsättas för många veckors stopp på grund av att det
              inte finns någon åtkomlighet. Här är skillnaden. Här är alliansen
              överens. Bygg stora projekt med PPP-pengar! Använd anslagsmedel
              till de mindre vägarna!
            </seg>
            <seg n="a5da7123">
              Tjälsäkringssystemet fanns faktiskt inte när jag kom till riksdagen
              för sju år sedan, men nu finns det med i budgeten, och det gläder
              oss väldigt, vi som bor i de områdena, att vi har klarat att tjata
              in en rubrik som handlar om tjälsäkringspengar. Det är den svenska
              glesbygdens pengar. Men så fort det blåser till någonstans eller
              regeringen har missat att det ska läggas ned en fabrik i Trollhättan
              så går man in och hämtar pengar från andra projekt, och vilka
              drabbas? Jo, råvaruvägarna. Tjälsäkringspengarna från den svenska
              glesbygden får stå tillbaka för dålig kommunikation mellan olika
              projekt.
            </seg>
            <seg n="e4735ba6">
              Jag trodde faktiskt att Carina Moberg i dag skulle säga någonting
              när hon startade. Vi hör ju en statsminister stå här ibland och
              säga: Jag är stolt men inte nöjd. Jag trodde att Carina skulle
              säga: Jag är missnöjd inte stolt utan missnöjd med den politik
              som nu förs i den här frågan.
            </seg>
            <seg n="9ce889c4">
              Jag tror att alla som sitter framför mig här åker på politiska
              möten och träffar Andersson och Pettersson och Lundström, och
              vad tar man upp? Jo, man tar upp frågan om infrastrukturen. Då
              kommer vägarna alltid först. Jag har ingenting emot att bygga
              järnvägar, men det finns stora områden där järnvägar inte finns
              och man måste bygga vägar. Stannar bilen så stannar Sverige ja,
              det är helt sant! Därför måste vi prioritera den delen det är
              vi helt överens om.
            </seg>
            <seg n="875f4c28">
              Vad gäller glesbygdspolitik i övrigt tar vi från Folkpartiet
              ingen debatt i dag om postfrågorna och IT-frågorna, för de kommer
              i januari. Vi har bestämt oss för att vi lägger dem åt sidan till
              den debatten. Men det är ju likadant där. Om vi skulle ta diskussionen
              om de frågorna så är ju post- och IT-frågor glesbygdsfrågor som
              vi har missat. Vi ska ta en ordentlig debatt om dem senare.
            </seg>
            <seg n="be39a21e">
              Flytta över ansträngningen i Sverige på PPP eller samarbete mellan
              offentligt och privat i de här frågorna, och använd pengarna i
              övrigt, som jag har sagt, till det andra vägnätet inte minst det
              enskilda vägnätet i Sverige, som hela tiden halkar efter!
            </seg>
            <seg n="994d428d">
              Jag talar nu för skogens ägare, de små skogsägarna, som har det
              här problemet, och för ägaren till det lilla sågverket och den
              stora pappersindustrin. Jag tror att vi måste ta det här på allvar
              i riksdagen.
            </seg>
            <seg n="51e37c0f">
              Till slut skulle jag vilja påstå att även vi måste tänka på det
              globala arbetet. När jag nu är inne på PPP-systemet kan jag inte
              gå ur talarstolen vid min sista debatt om budgetfrågorna utan
              att nämna den nordiska triangeln. Mitt engagemang i Nordiska rådet,
              mitt boende vid norska gränsen och det nordiska arbetet drar mig
              runt i hela Norden, och jag vill säga hur viktigt det är med den
              nordiska triangeln, som går från Köpenhamn via Oslo till Helsingfors
              Helsingfors finns med på vägen och faktiskt vidare ända fram till
              Sankt Petersburg. Det är så oerhört viktigt att vi kommer i gång
              med byggandet av vägarna i den nordiska triangeln. Då är det så
              att offentliga och privata medel måste verka tillsammans för att
              få det att fungera. Den nordiska triangeln är oerhört viktig för
              hela Nordens fortsatta samarbete, både för persontrafik och godstrafik.
            </seg>
          </u>
          <note n="de439e36">
            Anf. 120 KARIN SVENSSON SMITH (-) replik:
          </note>
          <u who="runar_patriksson_91c2bd" xml:id="i-97a8aa737b786a85-0" n="37bf8975" prev="i-98d753cbe5ed9568-0">
            <seg n="7c00f9f0">
              Fru talman! Jag frågade Björn Hamilton om vilka flygplatser som
              avsågs, och det var kanske lite taskigt. Men nu är det en folkpartist
              som har pratat, så nu tänkte jag att Runar kunde berätta för mig
              vilka icke-kommunala, icke-statliga flygplatser i Norrland som
              ska få del av de här 100 miljonerna.
            </seg>
            <seg n="d6383501">
              Men när jag ändå har tillfälle att prata med dig, Runar, är jag
              nyfiken på det här med PPP-lösningar, som du talar dig så varm
              för. Vi behandlar ju faktiskt det i det här betänkandet. Arlandabanan
              var väl ett av de första projekten som byggdes med alternativ
              finansiering. Det projektet gick ju så pass dåligt att för att
              det inte skulle gå i konkurs fick en australiensisk bank ta över
              det. Det är ju rätt så anmärkningsvärt, för det finns väl få sträckningar
              där järnvägen borde gå ihop sig bättre än mellan Helsingforss
              central och Arlanda.
            </seg>
            <seg n="f1df4762">
              Man konstaterar också här i regeringens redovisning att man i
              framtiden måste se upp mycket bättre med den här sortens projekt.
              Riksrevisionen har riktat mycket stark kritik mot detta, och regeringen
              konstaterar i sin redovisning följande: Riksgäldskontoret har
              på uppdrag av regeringen lämnat förslag om hur lån med kreditrisk
              till näringslivet bör hanteras med avseende på bl.a. värdering
              av kreditrisk och ansvarsfördelning. Det här är ju bara ett sätt
              att skapa sig utrymme som man inte har i dag och sedan skicka
              räkningen till kommande generationer. Jag skulle vilja veta om
              Runar tycker att det är högre skatt vi ska ha för att kunna finansiera
              återbetalning av lånen eller om det är större barngrupper i skolan
              eller färre poliser. Jag vill att du nu talar om hur det är tänkt
              att man ska finansiera en investering vi inte har råd med och
              skicka räkningen till kommande generationer.
            </seg>
          </u>
          <note type="speaker" n="0e76eeb6">
            Anf. 121 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-98d753cbe5ed9568-1" n="37bf8975" next="i-97a8aa737b786a85-1">
            <seg n="4ea63348">
              Fru talman! Jag lånar lite av repliktiden till att titta bort
              på våra vänner från vårt kansli och säga: Tack för förberedelsearbetet
              till er alla! Jag missade det under mitt huvudanförande. Vi ses
              ju till ett icke protokollfört möte senare i dag, så vi kan ju
              träffas och tala om det då. Tack, kansliet!
            </seg>
            <seg n="b61d2321">
              Jo, så här är det: Vilka flygplatser som ska få stöd är inte
              klart än. Det finns 100 miljoner extra i budgeten från Folkpartiet
              till flygplatser i glesbygd. Det har vi alltid haft. Vi har haft
              mindre pengar tidigare, men i år har vi lagt till pengar med 100
              miljoner. Det innebär att vi har en beredskap inför den diskussion
              som vi nu ska ha kring den flygskatt som ju också är uppe till
              diskussion. Där har Folkpartiet inte helt tagit avstånd, men vi
              har ju helt andra åsikter än jag tror regeringen har i de frågorna.
              Men som reserv, i bakgrunden, har vi också 100 miljoner till att
              stötta icke-statliga flygplatser, små flygplatser i Sverige, när
              den diskussionen kommer upp om vilka som det gäller specifikt.
            </seg>
            <seg n="f08a9325">
              Jag har lite tid kvar till PPP. Nej, vi har radikalt olika åsikter
              om PPP. Det har Karin Svensson Smith och jag haft under alla år.
              Jag tror inte att det var så förr. När man en gång byggde järnvägen
              i Sverige och när man byggde Göta kanal tror jag inte att pengarna
              fanns. Men man trodde på infrastrukturen på den tiden. Det fanns
              inget vänsterparti eller miljöparti som inte trodde på infrastruktur,
              utan man trodde på att bygger vi vägar för att transportera gods
              och människor så är det någonting att satsa på, och så betalar
              vi lite längre fram, även om inte pengarna fanns just den dagen.
            </seg>
          </u>
          <note n="c1ed744c">
            Anf. 122 KARIN SVENSSON SMITH (-) replik:
          </note>
          <u who="runar_patriksson_91c2bd" xml:id="i-97a8aa737b786a85-1" n="37bf8975" prev="i-98d753cbe5ed9568-1">
            <seg n="b3ea34ef">
              Fru talman! Jag konstaterar bara att på s. 50 i betänkandet står
              det att Folkpartiets budgetförslag reserverar de här medlen för
              icke-kommunala flygplatser för att motverka effekterna i Norrland
              och på Gotland. Jag vet inte vilken privat flygplats ni vill stödja
              på Gotland, och jag vet inte heller vilka i Norrland. Förmodligen
              kommer ingen av dem att drabbas av flygskatten. Det ska bli intressant
              att få utrett, om du har möjlighet, vilka privata flygplatser
              i Norrland det rör sig om. 100 miljoner är mycket pengar.
            </seg>
            <seg n="a3380a12">
              Men jag vill gå tillbaka till det här med PPP. Jodå, vi har lånefinansierat
              investeringar förr i Sverige, och vi gör det nu också. Skillnaden
              är om det är det offentliga som lånar eller om det är privata
              verksamheter som ska gå emellan. Det finns mycket som är lånefinansierat
              Botniabanan är ett exempel. Skillnaden med PPP är ju att det är
              privata intressen som avgör vilka som kommer på tal, vilka byggbolag
              som är intresserade av vilka projekt, i stället för en demokratisk
              och rationell ordning. Jag tror att Erling Bager talade sig varm
              tidigare för att man skulle låta samhällsekonomisk effektivitet
              avgöra och inte Skanska och NCC utifrån vilket favoritprojekt
              de har så att de ska kunna köpa sig före i kön. Skillnaden är
              också att man måste ha ut en vinst. Det är väl ändå grunden för
              en privat verksamhet. Det är det som gör att det blir dyrare jämfört
              med när SJ och Banverket bygger upp sin verksamhet. Man har offentlig
              kontroll och behöver inte plocka ut privat vinst åt någon när
              man bygger projektet. Det tror jag är mycket mer samhällsekonomiskt
              effektivt, för att använda de ord som vi hörde tidigare från Erling
              Bager.
            </seg>
          </u>
          <note type="speaker" n="6b021b4b">
            Anf. 123 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-2d0b5fded97508a1-0" n="37bf8975">
            <seg n="e3b6b9b9">
              Fru talman! Jag tror inte att det finns någon skillnad mellan
              min och Erling Bagers syn i den här frågan. Det var att märka
              ord åt fel håll.
            </seg>
            <seg n="c475b365">
              Vi tror på åtkomlighet. Vi tror på satsning på infrastruktur.
              Vi tror att ett av Sveriges största problem i dag den arbetslöshet
              vi har, möjligheterna att skapa arbetstillfällen i Sverige både
              i storstadsområden och i glesbygd beror på vår eftersatta infrastruktur.
              Därför hävdar vi med envishet att det finns möjlighet att som
              i Norge, England och många andra länder bygga via PPP-systemet.
            </seg>
            <seg n="e017efdf">
              Självklart kommer det en räntenota, men om vi inte bygger ut
              infrastrukturen får vi inte stopp på utflyttningen och vi får
              inte i gång nyinvesteringarna i svensk industri. Det är ju den
              frågan som ideligen tas upp när det handlar om att etablera arbetsplatser
              och skapa arbetstillfällen inom industrin i svensk glesbygd det
              finns ingen åtkomlighet.
            </seg>
            <seg n="d6f1ef56">
              Du har pratat om barnen i dag. Jag ser dem framför mig. Det är
              mina skolbarn i de tio skolorna när jag som musiklärare år efter
              år åkte runt i västra Värmland och hoppade fram på tjälsjuka vägar,
              något som de fortfarande håller på med. Det är de vägarna vi ska
              rätta till. Det är där vi ska kunna köra virke året om. Det är
              där lastbilschauffören ska kunna använda sin investering året
              runt och inte behöva stå still i några veckor.
            </seg>
          </u>
          <note type="speaker" n="1f8929b6">
            Anf. 124 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-8e20516a4036c114-0" n="be770327">
            <seg n="db7e2373">
              Fru talman! Också Kristdemokraterna vill förstås tillfoga ett
              varmt tack till kanslipersonalen för gott arbete. Det ska vara
              sagt och understruket.
            </seg>
            <seg n="59ef28e8">
              Karin Svensson Smith hade ett snyggt grepp när hon prövade att
              lägga ett barnperspektiv. Hon nämnde att hon tidigare hade haft
              ett miljö- och kvinnoperspektiv. Faran med det lite nya greppet
              är naturligtvis att det är svårt att replikera på det.
            </seg>
            <seg n="1246d534">
              Låt även mig få ta ett nytt grepp och lite grann titta på de
              sista replikerna. Så är ju vår debattrunda upplagd att den som
              blir utmanad får sista ordet och därmed också sista repliken.
              Det har i vår debatt förekommit att det till och med ställts frågor
              i sista repliken. Det ska ju inte förekomma. Därför bestämde jag
              mig för att ta fatt på de utestående frågorna eller det som aldrig
              blev sagt i några av de sista-repliken-skiften som vi hade.
            </seg>
            <seg n="f059e7f9">
              Till exempel ondgjorde sig Peter Pedersen i sitt inlägg mot slutet
              av replikskiftet över de riktiga motorvägarna, som utbredde sig
              i naturen. Det var mycket märkligt med tanke på att just motorvägarna
              är de säkraste. De har den jämnaste hastigheten och därmed den
              minsta bränsleförbrukningen och sålunda också den minsta miljöbelastningen
              i form av utsläpp. De är dessutom de effektivaste.
            </seg>
            <seg n="17a66a1d">
              Man kan alltså inte gärna, ens ur Peter Pedersens perspektiv,
              kritisera motorvägarna för de sakerna. Man kan kritisera dem för
              att de är dyra att bygga, men när de väl finns där ligger de bra
              och fast. Dessutom lär det väl, vad gäller att utbreda sig i naturen,
              knappast vara motorvägarna som tar det största utrymmet i vårt
              land.
            </seg>
            <seg n="19ab71c3">
              Carina Moberg fick frågan om Vägverkets hantering av snöröjningen.
              Nu är det replikskiftet över, men jag vill ändå ta fasta på att
              Carina Moberg inte ville gå in och recensera olika bedömningar
              som Vägverket gör. Men det är ju den debatten vi ska föra. Det
              är den politik som Socialdemokraterna för, med stöd av Vänsterpartiet
              och Miljöpartiet, som leder fram till att vi kan se fram mot en
              smärtsamt svår vinter när det gäller snöröjningen.
            </seg>
            <seg n="4bbdbc73">
              Låt mig, eftersom det lackar mot jul och är adventstid, tänka
              på hur det ska se ut i jultrafiken om Vägverkets tankar på att
              ha moddsträngar på upp emot en meter blir verklighet på grund
              av ekonomiska nedskärningar på 20 %. Hur ska vi kunna rädda människoliv
              om varje omkörning sker i en meter modd? Carina Moberg säger att
              hon inte vill gå in och recensera detta, men jag skulle vilja
              ha ett svar på frågan om det är acceptabelt med en meters moddsträngar
              i jultrafiken eller inte.
            </seg>
            <seg n="f7fefda0">
              Sedan till och med berömde Carina Moberg Jan-Evert Rådhström,
              och ursäktade honom, för att han inte varit med 19911994 under
              den borgerliga regeringen och alltså inte varit med om att sy
              ihop politiken. Jag var med. Jag kan berätta att det klimat och
              den gemenskap som vi hade och då ska ni veta att vi var ett nytt
              och litet parti i riksdagen det gällde också för ett oprövat parti
              som Kristdemokraterna och var alldeles utomordentligt. Det ska
              sägas, så att det inte framstår som att vi hade problem med att
              slänga i dörrar och gå ut. Det var ett intet mot vad nuvarande
              regeringsunderlag har även om det också fanns någon sådan fråga.
            </seg>
            <seg n="ad3e1f08">
              När det handlar om kommunikationer vill jag dra mig till minnes,
              och påminna kammaren om, att Mats Odell hade ansvaret som kommunikationsminister.
              Då, under den borgerliga tiden, hade vi större investeringar på
              järnväg än vi haft sedan rallarnas tid, och större än vi någonsin
              haft sedan dess. Under den borgerliga regeringstiden 19911994
              gjordes större investeringar på järnvägar än vad nuvarande regeringsunderlag
              någonsin mäktat med.
            </seg>
            <seg n="756c0165">
              Dessutom var det då som PPP-lösningarna för Arlandabanan och
              Öresundsbron gjordes. Jag skulle vilja fråga: Vill någon ha dessa
              två obyggda? Ska vi sitta och åka taxi ut till Arlanda? Är det
              någon som fortfarande tycker att Öresundsbron skulle vara obyggd?
              Inte jag heller, även om jag då var mycket orolig för miljökonsekvenserna.
            </seg>
            <seg n="06b1de4d">
              Claes Roxbergh berömde Centerpartiet för att ta växthusgaserna
              och växthuseffekten på allvar. Då är det väl klädsamt att också
              beröra kärnkraften något. Om vi ska avveckla kärnkraften innebär
              det att vi måste ersätta den med något annat. Om vi ersätter den
              med fossilt bränsle betyder det att kärnkraftsavvecklingen ger
              en ökad växthuseffekt. Det skulle också kunna fogas till debatten.
            </seg>
          </u>
          <note type="speaker" n="5b7ef9e1">
            Anf. 125 KARIN THORBORG (v):
          </note>
          <u who="karin_thorborg_1114bb" xml:id="i-82c5ea033e52bf10-0" n="c6541d71">
            <seg n="db9c43c9">
              Fru talman! För att inte få en dubbel debatt om IT- och postfrågorna
              hade inte heller jag tänkt ta upp dem i dag. Vi kommer ju att
              ha en speciell betänkandedebatt i januari och därför hänskjuter
              jag de frågorna till dess.
            </seg>
            <seg n="66fff5f3">
              Jag hade tänkt ta upp två saker i mitt anförande i dag. Det ena
              handlar om trafikinspektionen. Vi har från Vänsterpartiet drivit
              den frågan under många år och även motionerat i frågan. Därför
              noterar jag med tillfredsställelse att det äntligen börjar hända
              något när det gäller en samlad trafikinspektion.
            </seg>
            <seg n="e593e913">
              Det har pågått ett arbete med att särskilja inspektionsdelen
              från producentdelen, och förra året beslutade riksdagen att detta
              bör kompletteras med att de självständiga inspektionerna samlas
              i en gemensam trafikinspektion. Att det behövs en utredning för
              att veta hur man bäst går till väga för att få en fungerande gemensam
              inspektion är förståeligt. Vi noterar att en sådan utredning nu
              är tillsatt, men vi beklagar att det tog väldigt lång tid. Om
              man tror att en samlad inspektion ger mervärde vill man naturligtvis
              att arbetet ska gå så fort som möjligt.
            </seg>
            <seg n="61ad397d">
              Jag satte upp mig på talarlistan främst för att kommentera en
              motion som Moderaterna har med i detta betänkande. Nu är visserligen
              inte Elizabeth Nyström som väckt motionen här, men de närvarande
              moderaterna har yrkat bifall till motionen och till den reservation
              som bygger på den. Det är motion T604.
            </seg>
            <seg n="e718c599">
              I motionen sägs att regeringen angett 20 verksamhetsmål för Vägverket
              och att det finns många önskemål om allt från säkrare trafik till
              ökad jämställdhet mellan kvinnor och män i trafiken. Nu önskar
              man att det skulle ha gjorts en prioritering mellan dessa målsättningar.
              Från det som sedan följer i motion kan man utläsa att det där
              med jämställdhet inte är så högt prioriterat bland Moderaterna,
              för inriktningen ska vara att höja vägstandarden och öka trafiksäkerheten;
              det är viktigare än att kvinnor får vara med och påverka och att
              man tar deras värderingar på allvar.
            </seg>
            <seg n="1dac174f">
              Det här tycker jag naturligtvis är helt fel. Det finns inte ett
              mål som är viktigare än något annat. Sedan fyra år har vi ett
              sjätte delmål i transportsektorn. Det går inte att bortse från
              det. Där står det att vi ska ha ett jämställt transportsystem
              som är utformat så att det svarar mot både kvinnors och mäns transportbehov.
            </seg>
            <seg n="f40a9b5e">
              Kvinnor och män ska ha samma möjligheter att påverka transportsystemets
              tillkomst, utformning och förvaltning, och deras värderingar ska
              tillmätas samma vikt. Det målet har riksdagen antagit. Man kan
              tycka vad man vill om det, men Vägverket, som är en statlig myndighet,
              måste faktiskt arbeta för det här målet. Naturligtvis är det självklart
              att vi år 2005 ska tillmäta kvinnorna samma vikt som männen. Att
              Vägverket skulle komma lindrigare undan är underligt. Vi vet dessutom
              att transportsektorn är den mest manliga sektorn som finns i Sverige,
              näst efter militären.
            </seg>
            <seg n="b3462f89">
              Transportsystemens utformning beror i hög grad på vilka behov
              och värderingar de personer har som arbetar och beslutar inom
              sektorn, i synnerhet de som innehar de ledande befattningarna.
              Om vi sedan ser till hur vårt transportsystem har utformats under
              de senaste hundra åren inser vi lätt vems värderingar som har
              kommit till uttryck. Även om män försöker tillgodose de krav som
              ställs av kvinnor kan systemet aldrig till fullo utformas efter
              kvinnors behov så länge som kvinnor inte har samma inflytande
              i besluts- och påverkansprocessen. Även om jämställdhet inte kan
              uppnås enbart genom lika representation av könen är detta en av
              grundförutsättningarna.
            </seg>
            <seg n="bfed0f2c">
              I den undersökning som företaget Markör gjorde 2004 på uppdrag
              av Sika kan man själv utläsa vilken manlig sektor detta är, när
              det gäller både generaldirektörer, styrelser, branschorganisationer
              och påtryckningsorganisationer. Eftersom jag tror att beslut blir
              bättre om de fattas av båda könen gemensamt är det en självklarhet
              att den sneda fördelningen av kvinnor och män ska rättas till.
              Där har en statlig myndighet ett extra ansvar att vara föredöme.
            </seg>
            <seg n="c072d263">
              En av prioriteringarna var att satsa på trafiksäkerhet. Om kvinnliga
              värderingar fick gälla hade vi haft en säkrare trafik här i landet.
              Kvinnor är mer positiva till trafiksäkerhetsåtgärder än män. De
              kör säkrare och orsakar färre olyckor. Om det gick att omsätta
              kvinnors idéer och värderingar i praktiken ökar faktiskt trafiksäkerheten,
              men då måste också Vägverket satsa på det arbetet. Annars går
              vi miste om dessa förbättringar.
            </seg>
            <seg n="792fc574">
              Det krävs handlingskraft och beslutsamhet för att få en förändring
              till stånd, skriver Moderaterna i en annan reservation. Jag undrar:
              Det kanske är kvinnorna som saknas?
            </seg>
          </u>
          <note type="speaker" n="849691fc">
            Anf. 126 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-5" n="2a952f0e">
            <seg n="5fa6ff58">
              Fru talman! Jag måste ställa en fråga direkt till Karin Thorborg
              med anledning av hennes anförande. Det var en debatt om alliansens
              alternativ när det gäller trafikförsäkringen. Jag ställer en fråga
              utifrån det som Karin Thorborg säger om att kvinnor kör försiktigare.
              Tycker Karin Thorborg att det vore en framkomlig väg att, precis
              som i vårt alternativ, försäkringspremien ska påverkas av försiktigt
              körande på det sätt som du säger att kvinnor kör? Det är ju exakt
              det som vårt förslag innebär.
            </seg>
          </u>
          <note type="speaker" n="b87f9d2a">
            Anf. 127 KARIN THORBORG (v) replik:
          </note>
          <u who="karin_thorborg_1114bb" xml:id="i-82c5ea033e52bf10-1" n="c6541d71">
            <seg n="d4dad9e5">
              Fru talman! Redan i de försäkringar som finns sänks premien om
              man kör försiktigare, inte orsakar några olyckor eller kör berusad
              och så vidare. Har man inga prickar minskar försäkringspremien.
              Redan nu har ni alltså fått genomslag för detta. Kvinnor kör säkrare.
              Det här systemet finns redan inbyggt i det system som vi har nu.
            </seg>
          </u>
          <note type="speaker" n="51df858c">
            Anf. 128 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-6" n="2a952f0e">
            <seg n="c53c38ed">
              Fru talman! Jag tycker inte att det var något bra svar. Karin,
              ursäkta. Jag försöker göra mig ännu tydligare.
            </seg>
            <seg n="d12c8f3b">
              Tycker Karin Thorborg att det är bra om man har en försäkringspremie
              som till exempel missgynnar bilar som är väldigt motorstarka,
              där man ser en risk för att man kör väldigt fort, har ett mer
              trafikfarligt beteende och så vidare? Eller struntar Karin Thorborg
              i att man skulle kunna ha ett försäkringssystem som gynnar kvinnligt
              körande och dem som vill köra trafiksäkert?
            </seg>
          </u>
          <note type="speaker" n="6954b81a">
            Anf. 129 KARIN THORBORG (v) replik:
          </note>
          <u who="karin_thorborg_1114bb" xml:id="i-82c5ea033e52bf10-2" n="c6541d71">
            <seg n="49fe8948">
              Fru talman! Jag tycker verkligen att det i trafikförsäkringarna
              ska synas om man kör trafiksäkert eller inte. Men att göra hela
              systemet till ett privat trafikförsäkringssystem är inte samma
              sak.
            </seg>
            <seg n="5acc5e47">
              Men jag tycker visst att kvinnor ska gynnas, och inte bara kvinnor,
              även om det var kvinnor som jag diskuterade i mitt anförande,
              utan även andra. Det går att göra detta även inom det nuvarande
              systemet. Det behövs inga privata trafikförsäkringar för att uppnå
              det.
            </seg>
          </u>
          <note type="speaker" n="d9c06b63">
            Anf. 130 JARL LANDER (s):
          </note>
          <u who="jarl_lander_83d55e" xml:id="i-5a6fe3527817e901-0" n="4b49e541">
            <seg n="b64b268c">
              Fru talman! Trafikutskottet brukar hålla på länge i sina debatter.
              Jag ska försöka att begränsa mig något. Timmen är sen, och vi
              har ytterligare sammanträden i kväll.
            </seg>
            <seg n="944c25a5">
              Fru talman! En budgetdiskussion bygger på att pengar anslås.
              I betänkandet säger vi att det är lite besvärligt att få fram
              alla de pengar som vi egentligen skulle vilja ha. Vissa investeringar
              måste skjutas upp. Varför gör man då det, när det är som vi sade
              i debatten förut, att det går så bra för Sverige? Ja, det går
              bra för Sverige.
            </seg>
            <seg n="9630a03c">
              Frågan är om det är befolkningen som ska ha nytta av att det
              går bra för Sverige, eller om det är den brist på infrastruktur
              som borgerligheten säger finns. Jag vill påstå att det inte kan
              vara någon stor brist på infrastruktur när det går så bra för
              landet. Alltså tycker jag och vi socialdemokrater att vi tillfälligtvis
              kan skjuta på vissa infrastrukturinvesteringar för att befolkningen
              ska få nytta av den ekonomiska tillväxt som vi har i landet. Det
              är orsaken till att vi inte ställer upp på alla dessa pengar som
              vi skulle ha kunnat göra med anledning av svensk ekonomi.
            </seg>
            <seg n="81a3299e">
              Moderaterna och de övriga borgerliga slår sig för bröstet för
              att de har så mycket mer pengar. Om man har 8 miljarder mer, som
              Moderaterna får genom att spara in på arbetslösa, sjuka och så
              vidare, så kan man visst använda dem till infrastrukturinvesteringar.
              Men vi socialdemokrater ställer inte upp på det, för vi har byggt
              vår politik på ett välfärdssamhälle. Därför ska människorna ha
              möjlighet till en rejäl sjukersättning, en rejäl omställningsersättning
              vid arbetslöshet och så vidare. Därför har vi inte mer pengar
              till alla dessa vägar.
            </seg>
            <seg n="c310426f">
              Runar Patriksson säger att de dåliga vägarna i Värmland blir
              utsatta för att man satsar infrastrukturpengar på större vägar.
              Det är inte med sanningen överensstämmande. Pengarna för tjälsäkring
              och bärighet ligger i en egen påse, och de används inte för utbyggnad
              av exempelvis väg 45 mellan Göteborg och Trollhättan.
            </seg>
            <seg n="11c8f2fd">
              Runar Patriksson envisas med, vill jag påstå, att säga att det
              bara är PPP som gäller. Det är inte heller något som behöver stå
              för att det är en sanning, så att säga. Det finns helt andra sätt
              att finansiera infrastruktur. Och inom Regeringskansliet pågår
              sonderingar för att hitta andra möjligheter till finansiering
              av infrastrukturen. Med den utveckling som vi är på väg att få
              nu i det här landet, med fortsatt socialdemokratisk regering,
              kommer det att finnas mer pengar även nästa år, precis som Carina
              Moberg sade inledningsvis. Kontentan av det är att vi för kommande
              år satsar lite mindre än vad vi borde ha gjort, men vi låter de
              pengarna gå över till befolkningen i stället. Det tror jag är
              mer lyckat.
            </seg>
            <seg n="de661272">
              Fru talman! Björn Hamilton plockade lite flygfrågor och ondgjorde
              sig mycket över att det kanske ska införas en flygskatt. Man har
              sagt att den ska prövas, om vi ska införa den. Den ska prövas
              utifrån regionalpolitiska aspekter. Det ska prövas om det kan
              läggas en liten summa på billiga flygbiljetter och en högre summa
              på dyrare flygbiljetter.
            </seg>
            <seg n="8d64b32f">
              Utifrån det här påstås det att ungdomar och andra inte skulle
              kunna använda flyget framöver. Jag tror inte att detta har någon
              stor inverkan. Däremot tror jag, Björn Hamilton, att det förslag
              som ni har, att man ska höja resemomsen från 6 % till 12 %, skulle
              slå hårt när det gäller ungdomars resande över landet. Jämför
              inte äpplen med päron, Björn Hamilton!
            </seg>
            <seg n="87f1f45a">
              Björn Hamilton frågar också om Bromma flygplats. Ja, vi får nog
              vänta till 2011 i alla fall, Björn Hamilton. Så länge varar avtalet
              mellan Helsingforss stad och Bromma flygplats. Jag tror inte att
              riksdagen kan bryta ett sådant avtal.
            </seg>
            <seg n="c7f21a27">
              Sedan gäller det kassaservicen. Ulrica Messing har uttalat att
              hon har förhoppningen att kunna lämna propositionen angående Kassaservice
              före jul. Det betyder väl i så fall att det är denna eller nästa
              vecka. Det är ju före jul för oss i riksdagen.
            </seg>
            <seg n="9adbcb4e">
              Tuve Skånberg frågade om Carina Moberg skulle acceptera meterhöga
              moddsträngar och så vidare på vägarna det skulle vara så dålig
              vinterväghållning från Vägverkets sida. Det är väl ingen som accepterar
              en sådan sak, men det är ju inte riksdagens uppgift att detaljstyra
              hur Vägverket ska sköta sin uppgift. Man kan ändå påstå att de
              på Vägverket är duktiga på trafiksäkerhetsfrågor. Jag kan aldrig
              tänka mig att de skulle tillåta att det blir något speciellt besvärligt
              vinterväglag, även om det skulle komma mängder med snö det här
              året.
            </seg>
            <seg n="48504c59">
              Avslutningsvis, fru talman, yrkar jag, som Carina Moberg, bifall
              till förslaget i utskottets betänkande i sin helhet. Det betyder
              att den här budgeten för trafikutskottets del, utgiftsområde 22,
              tillsammans med övriga utskottsområden sammantaget ger en väldigt
              stark budget för svensk ekonomi. Jag är övertygad om att OECD
              har rätt i sina förutsägelser att Sverige kommer att bli en stark
              ekonomisk region i Europa också i framtiden.
            </seg>
            <seg n="814f457a">
              Till sist vill vi socialdemokrater, som många andra, säga till
              kansliet: Stort tack för det här årets verksamhet! Det gäller
              i synnerhet det senaste betänkandet, som ni har gjort ett mycket
              gott arbete med.
            </seg>
          </u>
          <note type="speaker" n="0d0e2130">
            Anf. 131 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-7" n="2a952f0e">
            <seg n="76a2f91d">
              Fru talman! Det var en liten sak som Jarl Lander glömde när han
              sade att propositionen är utlovad före jul. Det är inte sagt vilken
              jul det handlar om. Vi är tyvärr ganska vana vid att vänta år
              efter år, men det kanske är den här julen denna gång.
            </seg>
            <seg n="d941c788">
              Jarl ondgjorde sig över oss moderater och sade att vi har råd
              att satsa stora pengar för att vi drar ned på andra områden. Jag
              tycker att Jarl Lander ändå ska se på de satsningar vi gör. Vi
              satsar 18 miljarder kronor mer än regeringen på sjukvård, rättstrygghet
              och skola. Det är våra prioriterade kärnområden. Där satsar vi
              alltså 18 miljarder kronor mer än regeringen det är ganska bra
              att få säga det i denna kammardebatt så att inte propagandan från
              Jarl Lander får stå oemotsagd. Vi gör detta för att vi inte vill
              låta människor stå i köer. Vi vill inte att människor automatiskt
              ska bli förtidspensionerade, utan vi vill faktiskt försöka få
              människor tillbaka i gemenskapen. Vi vill att de ska kunna få
              ett arbete, och vi tror faktiskt att det är bra för tillväxten.
            </seg>
            <seg n="234997b2">
              Men jag måste ändå ställa en fråga till Jarl Lander som har suttit
              i trafikutskottet i så många år. Han frågar: Är det svenska folket
              som ska ha tillbaka resurser, eller ska vi satsa på infrastruktur?
              Tror inte Jarl Lander att infrastruktur ger tillväxt? Med tanke
              på den politik som ni har fört genom åren börjar jag nästan tro
              att ni inte tror på detta. För oss är det självklart att tillväxt
              och infrastruktur hör ihop. Vad säger Jarl Lander?
            </seg>
          </u>
          <note type="speaker" n="e6a9a22d">
            Anf. 132 JARL LANDER (s) replik:
          </note>
          <u who="jarl_lander_83d55e" xml:id="i-5a6fe3527817e901-1" n="4b49e541">
            <seg n="66b4d06f">
              Fru talman! När det gäller Jan-Everts sista inlägg håller jag
              helt med. Infrastruktur och tillväxt hör ihop som ler och långhalm.
              Men hur kommer det sig då, Jan-Evert Rådhström, att OECD skriver
              och pratar om att det är så stark tillväxt i Sverige? Sverige
              är ett av de länder i Europa där tillväxten är som starkast. Det
              måste ju betyda att vi har bra infrastruktur, eftersom Jan-Evert
              själv säger att det hör ihop. Utifrån det tycker vi socialdemokrater
              att vi kan hålla igen lite på investeringarna på infrastrukturen.
            </seg>
            <seg n="42f33648">
              Jan-Evert och Moderaterna har 18 miljarder mer än regeringen
              i förslaget till skolan, vården och så vidare. Ja, men, Jan-Evert,
              varifrån ska ni ta det? Jo, ni plockar från sjuka. Ni sänker sjukersättningen.
              Ni tillsätter ytterligare karensdagar. Arbetslösa ska ta låglönejobb
              och så vidare. Det är höjd avgift i a-kassan. Allt detta talar
              ni väldigt tyst om. Jag tycker att det skulle vara på sin plats
              att du talar om var ni hämtar de här 18 miljarderna.
            </seg>
          </u>
          <note type="speaker" n="76bb2987">
            Anf. 133 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-99c51ed714e0d8da-8" n="2a952f0e">
            <seg n="f14c1b18">
              Fru talman! Jarl Lander känner väl till hur vår politik fungerar
              och att vi får fler människor i arbete. Vi har inte en politik
              för att människor ska fastna i system, för att människor ska fastna
              i en fattigdomsfälla där de knappt kan ta ett jobb för att det
              inte lönar sig ekonomiskt.
            </seg>
            <seg n="0c64563b">
              Vi har politiken för detta, och det ska bli underbart att under
              den kommande valrörelsen få diskutera detta, förhoppningsvis,
              varje dag på gator och torg. Tyvärr, Jarl Lander, kanske jag inte
              får göra det så ofta i Värmland med dig framöver, men jag hoppas
              att du kommer upp och hälsar på. Då kan vi gärna ta debatter på
              detta område.
            </seg>
            <seg n="44f9fdd5">
              Jag vill också passa på att rent personligt säga något till Jarl
              Lander, för det är väl den sista budgetdebatten som jag får stå
              här med honom. Jag önskar dig lycka till framöver. Samtidigt är
              det inte bara vänliga ord jag säger, utan jag hoppas att du från
              din horisont framdeles får se en borgerlig regering som kommer
              att göra satsningar på infrastrukturområdet som kommer att vara
              till gagn för tillväxt i såväl Värmland som övriga Sverige.
            </seg>
          </u>
          <note type="speaker" n="2ac9f7e1">
            Anf. 134 JARL LANDER (s) replik:
          </note>
          <u who="jarl_lander_83d55e" xml:id="i-5a6fe3527817e901-2" n="4b49e541">
            <seg n="e4ba03b5">
              Fru talman! Ska man tacka, eller ska man gråta? Tack, Jan-Evert!
              Det är alltid roligt med kolleger som har vänliga ord och så vidare.
              Men eftersom vi ändå står i en politisk debatt i riksdagens talarstol
              får vi väl gå tillbaka till allvaret i alla fall.
            </seg>
            <seg n="a62d2b1c">
              Jag förstår inte var borgerligheten får allt ifrån. Man måste
              satsa så mycket så att människor inte blir arbetslösa. Hur hög
              arbetslöshet har vi, Jan-Evert? Alldeles för hög, i och för sig.
              Men den är kraftigt på väg ned.
            </seg>
            <seg n="8f6d1402">
              Man kan läsa vad Näringsliv 24, som är en nyhetsportal, säger.
              Man talar om vad OECD beräknar, och så vidare. Sverige är ett
              av de ekonomiskt starkaste länderna. Var får ni det ifrån att
              det ska vara så eländigt i landet, och att eländet bara kan byggas
              bort genom ökad satsning på infrastruktur? Nu är vi nästan nr
              1 i Europa i ekonomisk tillväxt. Det här stämmer inte, Jan-Evert.
            </seg>
            <seg n="2259995d">
              Avslutningsvis är det alltid spännande att diskutera och debattera
              med någon som kommer från samma kommun. Vi har debatterat tidigare.
              Det kommer vi att fortsätta att göra, även om jag inte är mantalsskriven
              i samma kommun. Du kommer inte att slippa mig i valrörelsen.
            </seg>
          </u>
          <note type="speaker" n="16fcb01c">
            Anf. 135 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-8758f77c4b132e42-5" n="a827fcf2">
            <seg n="386e2f73">
              Fru talman! Eftersom timmen är sen ska jag fatta mig kort i min
              replik.
            </seg>
            <seg n="e0d6e27f">
              Det gäller flygskatten, Jarl Lander. Om man nu ska förbättra
              miljön inom flygsektorn, vilket jag är den förste att tillskynda,
              ska man åstadkomma styravgifter eller vad man nu vill kalla det
              för som ger ett incitament till att verkligen göra det.
            </seg>
            <seg n="5c38405b">
              Man behöver ett incitament till att förbättra flygplanens miljövänlighet,
              om jag nu får uttrycka mig så enkelt. Flygskatten är någon form
              av platt skatt. Den ska vad jag förstått utgå med ett krontal
              per biljett. Det ger inte ett incitament till en förbättrad miljö.
            </seg>
            <seg n="21d4c4b7">
              Det gör det bara svårare för framför allt människor som köper
              lågprisbiljetter, det vill säga där priset på flygbiljetten är
              låg. Det blir svårare för dem att flyga. Jag har inte sagt att
              det omöjligt för barnfamiljer och ungdomar att flyga. Men det
              blir naturligtvis svårare.
            </seg>
            <seg n="2e8189eb">
              Man kommer att begränsa tillgängligheten som man nu ändå har
              utvecklat på senare tid genom att man har rationaliserat flyget
              och jobbat med kostnaderna. Flyget har verkligen jobbat oerhört
              med sina kostnader under de senare åren.
            </seg>
            <seg n="39c4c165">
              Det har gjort flyget till ett folkflyg. Det är vad jag vill värna
              om lite grann. Då förstår jag inte riktigt den typen av skatt
              som man nu inför. Jag har förståelse för att man måste jobba med
              miljöfrågorna också vad gäller flyget. Men det sätt man tar ut
              skatten på främjar inte miljön speciellt mycket.
            </seg>
          </u>
          <note type="speaker" n="f12a6229">
            Anf. 136 JARL LANDER (s) replik:
          </note>
          <u who="jarl_lander_83d55e" xml:id="i-5a6fe3527817e901-3" n="4b49e541">
            <seg n="8a946d2f">
              Fru talman! Det är i varje fall positivt att vi är överens om
              att man behöver göra någonting för flygets utveckling kontra miljöproblematiken
              som finns kopplat till flyget. Hade jag haft samma kunskap som
              vår käre ordförande i utskottet kanske jag hade kunnat föreläsa
              för Björn Hamilton om vad det är som händer.
            </seg>
            <seg n="a0887793">
              Men jag lyssnar på vad Claes Roxbergh säger. Jag tar oftast också
              till mig vad han säger. Även den uppräkning som han hade över
              dessa länder som har skatten i dag och som planerar att införa
              skatten i dag säger mig att detta inte kan vara fel att prova
              som liten del i att komma till rätta med de utsläppsproblem som
              finns med anledning av flyget.
            </seg>
            <seg n="3e35a9a5">
              När man ska se över hur man ska kunna införa en skatt säger man
              att man ska ta regionalpolitiska hänsyn. Det betyder, kan jag
              säga till Folkpartiet, att flygplatserna i Norrlands inland med
              all sannolikhet inte kommer att drabbas av det. Jag tror heller
              inte att lågprisresenärerna kommer att drabbas av det.
            </seg>
            <seg n="a4ad6c41">
              Men om du och jag, Björn Hamilton, åker business class eller
              någonting liknande med fullbetalda biljetter drabbas vi av det.
              Det är rätt personer som får betala en del av kostanden. Detta
              är en liten del i de insatser som vi kan göra från det här huset
              i dag för att något så när begränsa utsläppen från flyget.
            </seg>
          </u>
          <note type="speaker" n="3962e185">
            Anf. 137 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-8758f77c4b132e42-6" n="a827fcf2">
            <seg n="052a44c1">
              Fru talman! Det är fortfarande en avgift per biljett på något
              sätt. Det ger inte flygbolagen något större incitament att jobba
              med grundproblemen, nämligen att skapa miljövänligt flyg. Då jobbar
              man förmodligen med flygmotorer, utsläpp och så vidare. Då ska
              man lägga en avgift och en skatt som ger ett incitament att jobba
              med det. Det gör inte det här förslaget.
            </seg>
            <seg n="e89dc05f">
              Jag högaktar också vår ordförande Claes Roxbergh. Han är mycket
              klok i många sammanhang. Han är kanske ibland lite överdrivet
              klok tycker jag utifrån min politiska ståndpunkt, men ändå. Jag
              vill notera att även Claes Roxbergh sade i sitt anförande att
              han kanske inte tyckte att det var det bästa sättet att lägga
              en avgift på flyget. Han har ändå talat positivt om det. Men i
              grunden sade han så här från talarstolen.
            </seg>
            <seg n="6bb175bd">
              En annan sak som Jarl Lander tog upp var Bromma och att vi fick
              vänta till år 2011. Ja, vi får vänta till år 2011. Men även Jarl
              Lander vet att det tar en oändlig tid att komma fram till var
              man ska placera en ny flygplats. Det tar en väldigt lång tid i
              Helsingforssregionen. Vi har gått igenom många sådana processer
              här. Det är väldigt hög tid.
            </seg>
            <seg n="e006807b">
              Jag tror inte att man är klar med ett altenativ om man börjar
              nu, om man nu vill ha ett alternativ, vilket vissa vill ha. Det
              vill inte jag ha. Men om man vill ha ett alternativ måste man
              ha börjat långt tidigare för att vara klar år 2011. Nu förespråkar
              jag att vi ska ha kvar Bromma. Det tror jag vore en klok inställning
              även från statsmakterna.
            </seg>
          </u>
          <note type="speaker" n="eb17e235">
            Anf. 138 JARL LANDER (s) replik:
          </note>
          <u who="jarl_lander_83d55e" xml:id="i-5a6fe3527817e901-4" n="4b49e541">
            <seg n="fbbf29ab">
              Fru talman! Angående Bromma har vi socialdemokrater i utskottet
              hela tiden sagt att vi förutsätter att flygplatsen Bromma är en
              stockholmsproblematik som ska lösas i Helsingfors. Vi förutsätter
              att det finns en närflygplats i Helsingforssområdet. Jag förutsätter
              med andra ord då också att kommunerna här i Helsingfors med omnejd
              löser frågan om det är så att de inte vill ha Bromma kvar.
            </seg>
            <seg n="74e66f57">
              Återigen till miljöproblematiken. Jag instämmer i det som sades.
              Den eventuella flygskatten blir en låg penning på en lågprisbiljett.
              Det är ett första steg i att försöka komma till rätta med utsläppen
              från flyget.
            </seg>
            <seg n="8f86a704">
              Har jag läst läxan någotsånär rätt pågår det någon debatt ute
              i EU om att man ska kunna komma fram till några andra lösningar
              på det också. Men det är sådant som ligger framför oss. Som jag
              sade inledningsvis är jag inte tillräckligt påläst för att kunna
              debattera miljöfrågor kontra flyg och Europa.
            </seg>
          </u>
          <note type="speaker" n="89e6f711">
            Anf. 139 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-2d0b5fded97508a1-1" n="37bf8975">
            <seg n="afaa2d19">
              Fru talman! Jag kan inte avsluta debatten utan att ha bytt några
              ord med Jarl Lander. Jag hörde via tv-rutan härute i foajén att
              du talade om PPP-frågan igen. Där har vi olika uppfattning. Jag
              förstår inte riktigt att Jarl Lander inte kan ta till sig frågan
              om möjligheten att bygga infrastruktur med offentliga och privata
              lösningar, som jag tycker att det är roligare att kalla det för.
              Man kan som exempel ta Arlandabanan, broar och annat. Det kommer
              att visa sig att det var lösningar som var bra.
            </seg>
            <seg n="5b74926a">
              Det som gjorde mig lite fundersam när jag lyssnade på inlägget
              var anklagelsen mot Runar Patriksson om att man flyttar pengar
              från till exempel tjällossningskontot till andra konton. Så sker
              inte. Din och min gemensamma gode vän, Jarl Lander, är chef för
              Vägverket i Värmland. Vi har suttit tillsammans på möten på hela
              Värmlandsbänken. Vi har fått reda på att 4060 miljoner det här
              året har flyttats ur den trånga budget som vi ändå har för vårt
              hemlän där de tjälsjuka vägarna finns för att användas i Gudrunområden.
              Det är alltså en felaktig uppgift.
            </seg>
            <seg n="d9faa1dc">
              Säg någonting om varför PPP-lösningar inte är tänkbara i din
              fantasi! Är det så att jag har fel i frågan och att Värmland inte
              har förlorat några pengar ur tjälsäkringspengarna till Småland
              i och med Gudrunstormen?
            </seg>
          </u>
          <note type="speaker" n="006998c7">
            Anf. 140 JARL LANDER (s) replik:
          </note>
          <u who="jarl_lander_83d55e" xml:id="i-5a6fe3527817e901-5" n="4b49e541">
            <seg n="3c267349">
              Fru talman! Jag har ganska vild fantasi ibland. Jag skulle mycket
              väl kunna tänka mig PPP-lösningar. Men det finns billigare sätt
              att bygga väg och satsa på infrastruktur. Talar du PPP betyder
              det att någon ska åta sig detta och tjäna pengar på det. När samhället
              bygger med egen verksamhet bygger man inte för att tjäna pengar.
              Då bygger man vägen, järnvägen eller infrastrukturen för att man
              ska åstadkomma något åt befolkningen och inte för att ett bolag
              ska tjäna pengar. Därför är jag lite begränsad i synen på PPP-lösningar.
              Det finns alltså andra typer av alternativ finansiering.
            </seg>
            <seg n="d234b127">
              Runar sade att man har tagit tjälsäkringspengar från Värmland
              för att använda dem för större projekt. Jag uppfattade det så
              att du syftade på Trollhättepaketet. Syftade du inte på det ber
              jag om ursäkt, för då uppfattade jag dig inte rätt.
            </seg>
            <seg n="efe324cc">
              Men jag instämmer i att det är ett problem i Värmland att Gudrunstormen
              drog fram, men dessa problem finns över hela landet. Dem får vi
              gemensamt hjälpa till att få ordning på.
            </seg>
          </u>
          <note type="speaker" n="078795a4">
            Anf. 141 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-2d0b5fded97508a1-2" n="37bf8975">
            <seg n="d8efd1e2">
              Fru talman! Då tackar jag för det. Det var kanske ett missförstånd,
              men det var så jag uppfattade det hela. Vi har år efter år i det
              län där du och jag verkar fått återbetala pengar eller inte fått
              ut de pengar som vi har blivit lovade, och det är synd.
            </seg>
            <seg n="4418db7a">
              Jag hörde dig säga till Jan-Evert Rådhström: Du kommer inte ifrån
              mig i valrörelsen. Vi ska vara tillsammans i valrörelsen, Jarl.
              Även om ingen av oss kandiderar ska vi delta. Synd bara att inte
              valrörelsen är i mars och april så att du, för att ha debatter
              med våra väljare i Värmland, finge köra runt på de tjälsjuka vägarna
              och se vad som har åstadkommits på de värmländska vägarna under
              din period i trafikutskottet från 1985.
            </seg>
            <seg n="fa7140df">
              Det finns alternativa lösningar till finansiering om man inte
              använder PPP. Det är den styggelse som nu sker. En sak till: Det
              finns en vägsträcka i Värmland, E 18 HånTöcksfors, som har varit
              beslutad att starta 1993, 1994 och 1995. Nu senast flyttades det
              hela fram på grund av Trollhättepaketet. Nu ska byggandet av vägsträckan
              startas. Statsministern stod på torget i Karlstad och sade det.
              Byggandet startar, men med vilken finansiering? Jo, tydligen med
              att kommunen ska förskottera pengarna åt staten. Erling Bager
              visade också på andra alternativ.
            </seg>
            <seg n="79ca3229">
              Vi vet att Eda och Arvika kommuner nu förskotterar bortemot 200
              miljoner kronor. I Göteborgsområdet får kommunerna förskottera
              miljontals kronor. Vi pratade tidigare om äldrevården, skolan
              och omsorgen. Inte tycker jag att det borde vara så att politikerna
              måste prioritera av dessa pengar för att förskottera statens utgifter
              när det gäller infrastruktur.
            </seg>
          </u>
          <note type="speaker" n="4d035b69">
            Anf. 142 JARL LANDER (s) replik:
          </note>
          <u who="jarl_lander_83d55e" xml:id="i-5a6fe3527817e901-6" n="4b49e541">
            <seg n="fceafa33">
              Fru talman! Att kommunerna är med och förskotterar och sedan
              får ersättning av staten är väl återigen ett bevis på, Runar,
              att vi använder alternativ finansiering i det här landet. Slår
              man upp det betänkande som vi nu behandlar ser man att anslagsbehovet
              beräknas att öka från 2 till 6 miljarder. Alltså ligger vi ute
              med 6 miljarder i låneskuld till olika kommuner i landet. Det
              här också ett bevis på att vi inte kan satsa hur mycket som helst
              i nya investeringar. Det går bara inte. Det finns inte utrymme
              för det. Ju mer man förskotterar, desto mindre utrymme har man
              för att göra nya investeringar. Låneskulden måste ju ändå betalas
              tillbaka.
            </seg>
            <seg n="b54cc104">
              Men det här, Runar Patriksson, antar jag att vi får diskutera
              flera gånger framöver och i synnerhet i valrörelsen eftersom du
              lovar att du också ska vara med där. Jag lovar att jag kommer,
              bara du inte spelar piano.
            </seg>
          </u>
          <note type="speaker" n="332ca3bc">
            Anf. 143 AGNE HANSSON (c):
          </note>
          <u who="agne_hansson_33b450" xml:id="i-5fbeefa10d1db619-6" n="b328744b">
            <seg n="6a70fcff">
              Fru talman! Jag ber om ursäkt för att jag stör den ideologiska
              debatten mellan utskottets ärade ledamöter, men jag känner mig
              föranlåten att lämna en rapport om att det jäser i Kalmar län
              när det gäller kommunikationer och medelstilldelning.
            </seg>
            <seg n="b9e8cf55">
              I betänkandet behandlas fyra motioner som jag har skrivit och
              som majoriteten tyvärr har avstyrkt.
            </seg>
            <seg n="b1ac8035">
              Det är inte så vi inte har vägar i järnvägar i Kalmar län. Det
              har vi, men de behöver bli bättre och byggas ut. Det behövs också
              mer av investeringar och insatser rent allmänt och i synnerhet
              i Kalmar län.
            </seg>
            <seg n="af766d37">
              Jag är inte här för att märka ord. Men Jarl Lander sade att det
              går så bra i Sverige nu att man tycker att man kan skjuta investeringsmedel
              framför sig. Då konstaterar jag i fråga om Kalmar län att det
              har gått väldigt bra för Sverige väldigt länge. Det är inte nog
              med att vi har fått för lite medel totalt, utan dessa medel har
              sedan gång efter annan tagits tillbaka.
            </seg>
            <seg n="449ace89">
              Det har hänt negativa saker i Kalmar län. Företag har lagts ned
              och flyttat utomlands, Electrolux i Västervik och Bombardier i
              Kalmar. Kährs i Nybro har fått dra ned på verksamheten. En del
              av dessa förändringar är orsakade av att staten har fått sälja
              Jas-plan till Ungern och det kräver naturligtvis motprestationer
              och ett ansvar från statens sida. I det fallet har staten tagit
              ett visst ansvar. Man har tillsatt en sambandsman, Ulf Lönnqvist,
              tidigare landshövding i Blekinge, som ska svara för insatser som
              gör att sysselsättningsförsämringarna kan vändas till det bättre.
            </seg>
            <seg n="4c14fd57">
              Men det behövs också en hel del kommunikationsinsatser. Fortfarande
              är det väldigt mycket löften, men väldigt få leveranser. Det finns
              alltså anledning att fundera över varför det inte kommer mer av
              leveranser. Det talas i Kalmar län om svek, och det är tyvärr
              så att man tycker att regeringen sviker Kalmar län. Man ser inte
              något annat än löften utan några leveranser.
            </seg>
            <seg n="5b578cc4">
              Fru talman! Jag tycker att majoriteten och regeringen borde fundera
              lite grann på fördelningen av medel över landet och inte bara
              nivån på medlen. För den nuvarande planeringsperioden fram till
              2015 är planeringsramen för Kalmar län 574 miljoner kronor. Detta
              ska jämföras med det behov som har tagits fram i länet på över
              2,6 miljarder kronor. Den nuvarande andelen av de sammanlagda
              370 miljarder kronorna är således en mycket blygsam del som inte
              på något sätt motsvarar den rättmätiga andelen av behoven och
              de utställda löftena från statsmakternas sida. I stället drar
              man ned på anslagen och nya neddragningar hotar ständigt.
            </seg>
            <seg n="d0d813b8">
              Detta innebär att planerna hela tiden måste skjutas på framtiden
              på obestämd tid. Om Kalmar län finge om man räknar på befolkning
              och yta sin rättmätiga del av den totala investeringsramen under
              de kommande tolv åren skulle länet få totalt 9 miljarder kronor
              jämfört med de 2,3 miljoner som länet har tilldelats och som nu
              ständigt reducerats. Det är ju ingen rimlig fördelning. Kalmar
              län får ju ingen reducering av att betala skatt till staten. Vi
              betalar precis samma skatt som invånarna i andra delar av landet.
              Men av detta får vi alltså inte vår rättmätiga del tillbaka när
              det gäller kommunikationer.
            </seg>
            <seg n="68e28cbf">
              Det är inte så att det inte finns objekt att lägga dessa pengar
              på. Vi har för det första E 22:an som är själva livsnerven genom
              sydöstra Sverige. Den binder ju samman trafiksystemen i Mälardalen
              med Öresundsregionen och med det nya Europa. E 22:an fungerar
              som en pulsåder genom vårt län. Om man inte vill satsa pengar
              direkt skulle man kunna välja PPP-systemet, som här har diskuterats,
              för att lösa denna fråga.
            </seg>
            <seg n="3386e517">
              För det andra gäller det tvärförbindelserna genom länet. De binder
              samman tätorterna och landsbygden med E 22 och järnvägssystemet
              i länet med västkusten och Östersjöstaterna. De skulle på det
              sättet kunna knytas samman. Det gäller främst riksvägarna 33,
              35, 25 och 31.
            </seg>
            <seg n="d3844ab1">
              För det tredje gäller det en förbättrad framkomlighet när det
              gäller de små och medelstora vägarna i länet, som tidigare har
              varit uppe i debatten.
            </seg>
            <seg n="8c1438f7">
              För det fjärde gäller det en säkrare trafikmiljö genom att trafikseparera
              med hjälp av mitträcken och så vidare.
            </seg>
            <seg n="fc9e293f">
              De ramanslag och investeringsmedel som har aviserats är, som
              jag har nämnt, inte tillräckliga. De motsvarar inte löften, behov
              och de ursprungliga planerna för Kalmar län. Anslagen räcker inte
              för att uppfylla industrins behov av transporter. Kalmar län är
              det skogrikaste länet söder om Dalälven. Länet har den näst högsta
              mjölkproduktionen i landet och Sveriges största torrmjölksfabrik,
              som kräver mycket av tung trafik.
            </seg>
            <seg n="a7da090c">
              Anslagen räcker inte till några större satsningar i ett turisttätt
              län, med till exempel Tjust, Astrid Lindgrens Värld och Glasriket.
            </seg>
            <seg n="f95b791f">
              Anslagen räcker inte till de trafiksäkerhetsåtgärder med mittseparering
              som jag nämnde. De räcker inte till att genomföra de upprustningar
              som behövs för att vägsystemet ska bidra till ökad rörlighet på
              arbetsmarknaden och för att vidga länets arbetsmarknad för att
              öka tillväxten.
            </seg>
            <seg n="3b23051f">
              När man ständigt ändrar i ramarna ska man också fundera på om
              det över huvud taget ska vara det planeringssystem som nu finns.
              Det skapar bara misstro. Staten och regeringen får inte credit
              utan får bara mer av kritik. Man får inte längre förtroende i
              samhällssystemet. Det är inte rimligt att först planera för att
              sedan tvingas ändra. Om majoriteten har bestämt sig för att inte
              fullfölja planerna borde man också fundera på att hantera planeringen
              på ett annat sätt för att det ska bli bättre hållbarhet och möjlighet
              att rätta mun efter matsäcken.
            </seg>
            <seg n="7e5172e6">
              Fru talman! Det är dags om ingen har missförstått att börja leverera
              bättre kommunikationer till Kalmar län.
            </seg>
          </u>
          <note type="speaker" n="eaa58a12">
            Anf. 144 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-6" n="4d5d4977">
            <seg n="ce0ac98d">
              Fru talman! Jag kan i stort hålla med Agne Hanssons anförande
              om Kalmar län.
            </seg>
            <seg n="60621a8d">
              Folkpartiet har i sin kommittémotion tagit upp Kalmar län. Vi
              gjorde det med tanke på att vi har sagt nej till Norrbotniabanan,
              som tidigare har debatterats här. Vi nämnde som exempel några
              få banor där det kan göras nytta. Det gäller exempelvis att järnvägen
              mellan Västervik och Linköping rustas upp.
            </seg>
            <seg n="c3ae9b87">
              Vi har i trafikutskottet nyligen åkt på den banan. Det är ett
              biogaståg som kör på banan. Det tar nästan två timmar från Linköping
              till Västervik. Man kör som bäst i 80 kilometer i timmen. Om det
              skulle gå att rusta upp banan och dubbla hastigheten går det att
              åka under timmen. Det är viktigt. När Electrolux lade ned sin
              fabrik lovades det samhällsstöd till Västervik. S-regeringen lovade
              detta, och inte mycket har hänt. Det är viktigt.
            </seg>
            <seg n="32839889">
              Jag har också läst någonstans att de flesta av de 520 som fick
              lämna jobben på Electrolux kom från Västervik. Deras alternativ
              till att söka jobb i Västervik är små. Men om det går att få en
              bättre trafik från norra Kalmar till Linköping den är dålig går
              det att förbättra möjligheterna för Västervik. Det tar Folkpartiet
              upp i sin kommittémotion.
            </seg>
          </u>
          <note type="speaker" n="2d7241da">
            Anf. 145 AGNE HANSSON (c) replik:
          </note>
          <u who="agne_hansson_33b450" xml:id="i-5fbeefa10d1db619-7" n="b328744b">
            <seg n="8ea2b27d">
              Fru talman! Vi är naturligtvis tacksamma för allt stöd vi kan
              få för Kalmar län när det gäller satsningar på kommunikationerna.
              Jag är beredd att bilda en allians med västkusten för att förbättra
              de tvärgående förbindelserna.
            </seg>
            <seg n="1db5a472">
              Jag är tacksam för att Erling Bager gick upp i replik på mitt
              anförande. Jag hade som avsikt att också ta upp frågan om Tjustbanan,
              men tyvärr gick tiden fort i talarstolen. Men det är alldeles
              riktigt att jag tillsammans med Erling Bagers partikollega Sverker
              Thorén har motionerat om Tjustbanan. Den är viktig för att vidga
              arbetsmarknaden för Västerviks kommun, som trafikutskottet väl
              känner till eftersom ni besökt området. Det har också där getts
              löften om att flytta fram planeringen och att projektera hela
              bansträckningen. Det pågår ett sådant arbete, men vi har inte
              sett någon leverans av medel och investeringsstart än. Tjustbanan
              är en viktig del av ostkustbanesystemet. Om den upprustas skulle
              Västervik sättas på tillväxtkartan på ett helt annat sätt än tidigare.
            </seg>
            <seg n="5871888a">
              Vi ser naturligtvis fram emot att få ett vidgat stöd och göra
              detta möjligt.
            </seg>
          </u>
          <note type="speaker" n="ddf1f233">
            Anf. 146 ERLING BAGER (fp) replik:
          </note>
          <u who="erling_bager_896127" xml:id="i-2abcb7edd57c8fe3-7" n="4d5d4977">
            <seg n="0a928222">
              Fru talman! Jo, vi måste samarbeta mer, Agne Hansson, när det
              gäller sådana projekt. Det är ett viktigt projekt. Vi måste se
              till att det prioriteras. Självfallet ställer vi i Folkpartiet
              efter vår kommittémotion upp och backar norra Kalmar län. Det
              området har något av de sämsta kommunikationerna upp mot Helsingfors
              och övriga Sverige, inte minst Västsverige.
            </seg>
            <seg n="73bbc4b2">
              Om Sverker Thorén talar en eftermiddag i Göteborg har han inga
              möjligheter att komma hem till Västervik på kvällen. Tågen tar
              inte honom hem, och flyget finns inte. Det drabbar många i norra
              Kalmar att kommunikationerna är så urusla. Förr sade man att det
              var norra Bohuslän, men nu tror jag att norra Kalmar län toppar
              den statistiken.
            </seg>
          </u>
          <note type="speaker" n="28cec852">
            Anf. 147 AGNE HANSSON (c) replik:
          </note>
          <u who="agne_hansson_33b450" xml:id="i-0ae41dbee25116b4-0" n="b328744b" next="i-7d1770db8dcf62ad-0">
            <seg n="26965a5e">
              Fru talman! Jag har inte mycket mer att tillägga. Det gäller
              likaså för Erling Bager. Om Erling Bager besöker mig kan han inte
              åka hem samma dag. Vi vill gärna ha dig kvar längre i länet, men
              vi vill naturligtvis i första hand ha bättre kommunikationer så
              att vi kan röra oss snabbare i landet. Jag ser naturligtvis fram
              emot den dag då Erling Bager med flera kolleger i trafikutskottet
              yrkar bifall till de motioner jag har väckt i utskottet.
            </seg>
          </u>
          <note n="a8341a17">
            Överläggningen var härmed avslutad.
          </note>
          <note n="32eb6ebc">
            10 § Bordläggning
          </note>
          <note n="ef40cb2a">
            Anmäldes och bordlades
          </note>
          <note n="80828d8b">
            11 § Anmälan om interpellationer
          </note>
          <note n="d668082f">
            Anmäldes att följande interpellationer framställts
          </note>
          <note n="3667c7e6">
            den 2 december
          </note>
          <note n="10f3b62a">
            Erik Ullenhag
          </note>
          <note n="20f71523">
            Yvonne Andersson
          </note>
          <note n="afb1fbca">
            Interpellationerna redovisas i bilaga som fogats till riksdagens
            snabbprotokoll tisdagen den 13 december.
          </note>
          <note n="05b31dfa">
            12 § Anmälan om frågor för skriftliga svar
          </note>
          <note n="ad1f7aed">
            Anmäldes att följande frågor för skriftliga svar framställts
          </note>
          <note n="32e2529b">
            den 5 december
          </note>
          <note n="dc3728ff">
            Anna Grönlund Krantz
          </note>
          <note n="08a480b1">
            Sven Bergström
          </note>
          <note n="1947a2b4">
            Ulrik Lindgren
          </note>
          <note n="1947a2b4">
            Ulrik Lindgren
          </note>
          <u who="agne_hansson_33b450" xml:id="i-7d1770db8dcf62ad-0" n="b328744b" prev="i-0ae41dbee25116b4-0">
            <seg n="ee8c30b2">
              Torsten Lindström
            </seg>
            <seg n="0a151f87">
              Rossana Dinamarca
            </seg>
          </u>
          <note n="3e5e4304">
            Trafficking
          </note>
          <note n="dca8baf9">
            Anita Brodén
          </note>
          <note n="43a39e8e">
            Staffan Danielsson
          </note>
          <note n="c591fb9e">
            Krister Hammarbergh
          </note>
          <note n="0a741292">
            Jan-Evert Rådhström
          </note>
          <note n="312de3f6">
            Ola Rask
          </note>
          <note n="a4cacd7d">
            Kaj Nordquist
          </note>
          <note n="a081128d">
            Sven Gunnar Persson
          </note>
          <note n="a74a72d1">
            Frågorna redovisas i bilaga som fogats till riksdagens snabbprotokoll
            tisdagen den 13 december.
          </note>
          <note n="404fc8f7">
            13 § Kammaren åtskildes kl. 17.28.
          </note>
          <note n="bde6302d">
            /Monica Gustafson
          </note>
        </div>
      </body>
    </text>
  </TEI>
</teiCorpus>
