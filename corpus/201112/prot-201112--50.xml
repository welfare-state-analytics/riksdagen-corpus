<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--50</head>
          <docDate when="2011-12-16">2011-12-16</docDate>
        </div>
      </front>
      <body>
        <div>
          <note n="63f6bf21">
            ﻿
          </note>
          <note n="20f058aa">
            Riksdagens protokoll
          </note>
          <note n="4ec5644a">
            2011/12:50
          </note>
          <note type="date" n="f834a535">
            Fredagen den 16 december
          </note>
          <note n="2b3f0bb0">
            Kl. 09:00 - 13:53
          </note>
          <note n="4214f4d8">
            1 § Aktuell debatt: Äldrevården
          </note>
          <note type="speaker" n="8a8f4322">
            Anf. 1 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-fcd0fa700d381281-0" n="10b8326d">
            <seg n="0c491016">
              Fru talman! Kammarkolleger! När jag i går besökte ett äldreboende
              i Ljusdal möttes jag som vanligt av engagerade, kompetenta och
              trevliga undersköterskor och annan personal som varje dag gör
              sitt bästa för att ge de pensionärer som får sin omsorg där en
              meningsfull tid, en värdig omvårdnad och en god vardag.
            </seg>
            <seg n="0c2f724c">
              De berättade om tävlingen som kommunen har i att göra matstunden
              lite mer gemytlig, hur man försöker skapa tid för att ge de äldre
              möjlighet att komma ut när de vill och hur man ibland lyckas trolla
              med knäna för att någon gång kunna sitta tillsammans med någon
              av pensionärerna vid odlingslotten som en av undersköterskorna
              fått dit.
            </seg>
            <seg n="7e190189">
              Men man berättade också hur svårt det var att få till just det
              där, att hinna med, att kunna gå hem och känna att man gett allt
              det man vill ge. Man berättade om stressen och oron. På natten
              var de på det boendet två i personalen på 43 omsorgstagare. Jag
              frågade: Vad gör man när någon är på väg ut, när det ringer i
              rum på alla tre våningarna samtidigt, när någon är sjuk eller
              orolig? När det var som värst, svarade man, kunde man ringa till
              boendet intill och låna en av deras personal. Men då visste man
              att en där blev ensam kvar med 18 omsorgstagare.
            </seg>
            <seg n="2e4df5b0">
              År 2003 sade två av tio anhöriga att det fanns för lite personal
              i äldreomsorgen. År 2011 säger åtta av tio samma sak. Många äldre
              får aldrig komma ut på promenad, ha ett längre samtal med en vuxen
              människa eller vara med och laga sin mat. En del fråntas inte
              bara det som ger dem livskvalitet utan berövas också sin grundläggande
              värdighet. Fruktansvärda uppgifter har den senaste tiden framkommit
              om äldre som vanvårdats på sina boenden.
            </seg>
            <seg n="20c94fc1">
              Vi vill därför att regeringen tar fram en lagstiftning som ålägger
              varje kommun att komplettera de riktlinjer för bemanning som Socialstyrelsen
              arbetar fram med egna miniminivåer om bemanning i äldreboenden
              och andra biståndsbedömda boenden.
            </seg>
            <seg n="2a902f31">
              Den bärande frågan i denna debatt under en och en halv timme
              är: Kommer allianspartierna att stödja vårt initiativ för en god
              bemanning i äldreomsorgen?
            </seg>
          </u>
          <note type="speaker" n="8421606d">
            Anf. 2 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-0" n="1b8b0abf">
            <seg n="b29d5dee">
              Fru talman! Jag har de senaste veckorna fått många brev från
              äldre personer som känner stor oro. De är oroliga över den äldreomsorg
              som de sett målas upp i medierna. Jag delar deras oro, och jag
              tar deras brev på största allvar. Vanvård eller missförhållanden
              i äldreomsorgen kan aldrig accepteras. Allt ska göras för att
              motarbeta det och säkra systemen.
            </seg>
            <seg n="2aade778">
              De som är äldre har levt långa strävsamma liv. De har varit med
              och byggt upp vår välfärd och vårt land, och vi är skyldiga dem
              en äldreomsorg med god kvalitet var de än bor. Man ska kunna känna
              sig trygg med att bli gammal i vårt land.
            </seg>
            <seg n="e6deb3b2">
              Kommunerna som är huvudansvariga måste sköta uppföljning och
              kontroll bättre. Den statliga tillsynen ska slå ned hårt om verksamheten
              inte håller måttet. Brister kan uppträda i både offentlig och
              privat driven verksamhet det har vi sett. Men vinster ska inte
              kunna föras till skatteparadis utomlands. Och regeringen ska fortsätta
              att utveckla system för uppföljning och upptäckt av brister.
            </seg>
            <seg n="43f359bf">
              Fru talman! Varje dag får ca 300 000 äldre insatser från hemtjänsten
              eller i särskilt boende i vårt land. Vi är ett av de länder i
              Europa som lägger mest resurser ekonomiskt till äldreomsorgen
              3,5 procent av bnp. Ändå är vi inte nöjda med den kvalitet vi
              har.
            </seg>
            <seg n="c3d49682">
              Klarar den svenska äldreomsorgen sitt uppdrag? Bilden är inte
              entydig. Det finns olika bilder av äldreomsorgen.
            </seg>
            <seg n="7de51caa">
              Precis som vi hörde tidigare från Gustav finns det många äldre
              som är nöjda med den vård och omsorg de får. Socialstyrelsen konstaterade
              detta i går. Det får jag också många brev om från äldre, från
              anhöriga och från personal som skriver och vill berätta att just
              där de bor, just där de är, tycker de att omsorgen är god.
            </seg>
            <seg n="d425df30">
              En annan bild är avslöjandena om vanvård och misskötsel. Har
              upphandlingarna pressats så hårt i pris och varit så otydliga
              om kvalitetskrav att vi nu har systematiska kvalitetsbrister?
              Regeringen ska reda ut om det finns systematik i de fall som avslöjats
              under hösten. Fram till denna höst har ingenting pekat på att
              enskilda utförare bistår med en sämre äldreomsorg, men blotta
              misstanken gör att varje sten ska vändas på. Varje tänkbar brist
              ska vara föremål för vår uppmärksamhet och om behov finns åtgärdas.
            </seg>
            <seg n="32d6e302">
              En tredje bild är att de mest sjuka äldre ofta får en sämre vård
              och omsorg. Personer i hög ålder med många komplicerade hälsoproblem
              riskerar att hamna i ett virrvarr av olika insatser utan samordning,
              och de har svårt att göra sina röster hörda.
            </seg>
            <seg n="2571c74b">
              I går presenterade därför regeringen en ny överenskommelse med
              Sveriges Kommuner och Landsting om utvecklingen av vården och
              omsorgen om de mest sjuka äldre. Det ska vara en samordnad vård
              med en helhetssyn på människan. Under mandatperioden avsätter
              vi 4 miljarder kronor för att äldreomsorg och hälso- och sjukvård
              överallt i Sverige ska bilda en mjuk famn kring den äldre som
              behöver stöd. Det är en unikt stor satsning till äldre som ofta
              inte kan höja sina röster själva.
            </seg>
            <seg n="a6a88e3f">
              En fråga som är nära sammankopplad med äldreomsorgens kvalitet
              är bemanning och kompetens hos medarbetarna. Personalen är verkligen
              hjältar i äldreomsorgen. Det är inte alltid ett lätt arbete. Det
              fordras kompetens på en mängd olika områden.
            </seg>
            <seg n="855bdc09">
              För första gången har vi nu ett allmänt råd från Socialstyrelsen
              som lägger fast vilken kompetens som behövs. Nästa år startar
              Omvårdnadslyftet med en satsning på 1 miljard kronor från regeringen.
              110 kommuner har anmält intresse för att ge personalen inom äldreomsorgen
              ett kompetenslyft. De vet att personalens kompetens är en viktig
              del för att vården ska bli bra.
            </seg>
            <seg n="77cb26b4">
              Vi vet också att antalet personer har betydelse för kvaliteten.
              Inte minst Socialstyrelsens tillsyn nattetid visar att det finns
              brister i svensk äldreomsorg. Insatserna i äldreomsorgen måste
              baseras på de äldres olika, individuella behov, och så sker inte
              i tillräcklig omfattning i dag. Vid biståndsbedömningen får man
              ofta bara rätt och slätt en plats på äldreboendet. Då blir det
              svårt att bedöma hur mycket personal som går åt för att fylla
              uppgiften och säkra den goda kvaliteten. En äldre person kan behöva
              både en dusch och en hand att hålla i, och kanske vill man göra
              ett toalettbesök i stället för att bära blöjor.
            </seg>
            <seg n="ec40148e">
              Socialstyrelsen arbetar nu på vårt uppdrag med att titta på bemanningsfrågorna,
              och min förhoppning är att vi kan ha ett bra underlag för att
              säkra den goda kvaliteten utifrån de äldres behov. Vi kommer att
              arbeta vidare med frågan.
            </seg>
            <seg n="a2d5c31b">
              Fru talman! Demokrati förutsätter solidaritet solidaritet mellan
              generationer, solidaritet mellan människor i vårt land. Äldreomsorgen
              är ett uttryck för denna solidaritet, och höstens händelser visar
              att vi ska ha förpliktelser mot varandra och en omsorg som rymmer
              värme, trygghet och kvalitet.
            </seg>
          </u>
          <note n="95ca90c8">
            I detta anförande instämde Anders Andersson och Roland Utbult
            (båda KD).
          </note>
          <note type="speaker" n="7ad4e6f2">
            Anf. 3 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-fcd0fa700d381281-1" n="10b8326d">
            <seg n="2051efd7">
              Fru talman! Tack, statsrådet!
            </seg>
            <seg n="6914bef3">
              I Sverige har vi lovat varandra att ta hand om varandra när vi
              behöver varandra. Det är ett slags generationskontrakt. De som
              har plats i äldreomsorgen i dag är de människor som har byggt
              Sverige till det land det är och gett oss som debatterar här i
              dag de möjligheter som vi har i livet.
            </seg>
            <seg n="bb75d502">
              Vår del av kontraktet blir att använda dessa möjligheter till
              att fortsätta bygga ett gott samhälle där vi självklart tar hand
              om gårdagens hjältar då skröpligheten sätter in.
            </seg>
            <seg n="816790e5">
              I Sverige blir många allt äldre men också allt friskare. Potentialen
              för ett rikt och aktivt liv i ganska många år efter pensionen
              har egentligen aldrig varit större än i dag. Den som har nått
              pensionsåldern har också ofta mycket kvar att ge som handledare
              på sin gamla arbetsplats eller i det föreningsliv som blomstrar
              av seniorers kraft.
            </seg>
            <seg n="3623ec45">
              Problemen man diskuterar uppstår först när vi börjar betrakta
              äldre som förbrukade och misslyckas med att ta till vara de erfarenheter
              och den energi som varje människa bär på.
            </seg>
            <seg n="4a5674d3">
              Att vi har en äldreomsorg som man kan känna sig trygg med är
              viktigt inte bara för dem som har ett vårdbehov. Tryggheten är
              viktig också för den äldre som fortfarande har kraft kvar att
              ge i arbetslivet eller föreningslivet. Tryggheten ger modet att
              vara aktiv. På det sättet har vi inte en äldreomsorg bara för
              att ta väl hand om dem som i dag är i behov av den utan för att
              vi alla ska kunna känna trygghet inför ålderdomen.
            </seg>
            <seg n="0345a64b">
              Ett underlag från riksdagens utredningstjänst visar att bemanningen
              i kommunal och privat omsorg har minskat med 1½ procent mellan
              2002 och 2010. Det är 2 600 årsarbeten som har försvunnit, trots
              att antalet personer över 80 år ökade med 5 procent under samma
              tidsperiod.
            </seg>
            <seg n="b6ff0cdf">
              Det är säkert att förenkla saken att hävda att det är privatiseringen
              i sig som har orsakat krisen i äldreomsorgen. Däremot kan vi se
              hur nedskärningar och minskade resurser under flera år har lett
              till sämre kvalitet.
            </seg>
            <seg n="e039995a">
              Självklart ska inte riskkapitalbolag kunna flytta svenska skattepengar
              till skatteparadis i stället för att ge den vård och den omsorg
              som vi har betalat för. Och det är viktigt med regler mot skatteparadis
              och räntesnurror och inget fel på utredningar om skillnader mellan
              privat och offentligt. Men det går inte att utreda fram mer personal.
            </seg>
            <seg n="ae92a657">
              Ansvaret för äldreomsorgen ligger på kommunal nivå. Men vi ska
              gemensamt i Sverige kunna garantera värdig omsorg till alla, oavsett
              vilken kommun man blir gammal i. Det är därför Socialstyrelsen
              har fått i uppdrag att arbeta fram kvalitetskrav för bemanningen
              i demensvården. Det kan enligt Socialstyrelsen handla om sådant
              som att bemanningen ska vara tillräcklig för att ingen sjuk ska
              lämnas ensam under någon del av dygnet.
            </seg>
            <seg n="6f7ed398">
              Däremot har Socialstyrelsen valt bort att arbeta fram riktlinjer
              som reglerar krav på vilket exakt antal personal per vårdtagare
              det bör finnas inom äldreomsorgen. Man har varit orolig för att
              den typen av minimikrav riskerar att bli en norm och att kommuner
              eller privata vårdgivare aldrig anställer fler än vad minimikraven
              reglerar.
            </seg>
            <seg n="b4cf0945">
              Det kan finnas en sådan risk med att ange nationella exakta personalnivåer.
              Samtidigt: Om det i slutändan är en bedömningsfråga om äldreomsorgen
              lever upp till dessa riktlinjer riskerar vi att få en äldreomsorg
              som sviker dem som behöver den allra bäst, de som själva inte
              kan påtala missförhållanden och de som saknar anhöriga som ställer
              krav.
            </seg>
            <seg n="7aa66bb8">
              Därför kräver vi att varje kommun ska komplettera de nationella
              kvalitetsriktlinjerna med egna, mätbara miniminivåer om bemanning
              i äldreomsorgen och i andra biståndsbedömda boenden som exempelvis
              kan precisera antal personal per omsorgstagare. De äldre och de
              anhöriga har rätt att veta vilken bemanning som gäller, och ingen
              politiker eller privat utförare ska kunna skära ned i skymundan.
            </seg>
            <seg n="3e80bc8c">
              Vi behöver mer personal. Vi behöver självklart också personal
              som får möjlighet att utvecklas och ha rätt kompetens för sitt
              viktiga jobb. I dag finns det en akut brist på specialutbildade
              sjuksköterskor med kunskaper om äldre människors särskilda behov.
            </seg>
            <seg n="84d5c7fc">
              Bristen beror på att det på många sätt är en ekonomisk förlust
              för sjuksköterskor att vidareutbilda sig. Ibland får de betala
              utbildningen själv, och när de sedan börjar arbeta igen ses de
              som nya på arbetsplatsen och får ibland gå in med lägre lön än
              vad de hade före specialistutbildningen. Enligt Vårdförbundet
              tar det i genomsnitt 19 år för en grundutbildad sjuksköterska
              att tjäna in en specialistutbildning.
            </seg>
            <seg n="baad680b">
              I all upphandling bör det därför anges kompetenskrav på personal,
              och personalens vidareutbildning bör säkras genom kollektivavtal.
            </seg>
            <seg n="f0c8cfb6">
              Regeringen säger här och sade i går att man vill satsa på värdighet,
              välbefinnande, trygghet och kompetensutveckling för personalen.
              Problemet är bara att det aldrig kan bli någon värdig vård om
              det inte finns personal som kan ge den värdiga vården. Bemanningen
              är på det sättet avgörande. Det finns en rent fysisk begränsning
              här. Inget värdegrundsarbete i världen kan göra så att en ensam
              person klarar det lyft som kräver två. Det går inte att fortbilda
              sig till fyra händer i stället för två.
            </seg>
            <seg n="6e31692d">
              I dag ställs personalen inom äldreomsorgen ofta inför helt omöjliga
              val. Ska jag göra det där lyftet som behöver göras för att ge
              god omsorg själv, trots att reglerna förbjuder det, eller ska
              jag behöva ringa till boendet intill och hoppas att någon kommer
              springande hit och lämnar 18 omsorgstagare med en ensam personal,
              som det var på boendet jag besökte i går?
            </seg>
            <seg n="aa066ee8">
              Vi har i socialutskottet tagit initiativ till krav på minimibemanning
              i äldreomsorgen. Maria Larsson svarade inte i sitt första inlägg
              på om regeringens partier kommer att stödja det. Jag hoppas på
              mer svar från Alliansens övriga företrädare.
            </seg>
          </u>
          <note n="158de473">
            I detta anförande instämde Agneta Luttropp (MP).
          </note>
          <note type="speaker" n="499def99">
            Anf. 4 LENA HALLENGREN (S):
          </note>
          <u who="lena_hallengren_7a31c9" xml:id="i-4e2627288b910fb1-0" n="19a1ee8d">
            <seg n="dcb2743a">
              Fru talman! Sverige är ett av de länder i världen där människor
              blir äldst, där män och kvinnor lever längst. Det är positivt
              och ett tecken på ett framgångsrikt välfärdssamhälle.
            </seg>
            <seg n="5d2b0c50">
              I takt med att allt fler blir allt äldre drabbas också allt fler
              av sjukdom, inte minst demenssjukdom. Allt fler får också omfattande
              vårdbehov vid livets slut. Men vad är ett långt liv egentligen
              värt om man går med en gnagande oroskänsla i magen över huruvida
              man verkligen får tillräcklig och god hjälp, omsorg och vård den
              dag man själv behöver det?
            </seg>
            <seg n="38152a43">
              Vi står här i dag därför att vi den senaste tiden fått ta del
              av skakande bilder från en äldreomsorg som jag inte tror att vi
              trodde fanns, avslöjanden som har skakat svenska folket djupt
              och som inte är värdigt ett välfärdssamhälle som Sverige. Det
              som har hänt är oförsvarbart, oacceptabelt, oanständigt jag vet
              inte riktigt vilka ord som egentligen räcker till för att beskriva
              det.
            </seg>
            <seg n="bd440e34">
              Det finns naturligtvis också en massa bra äldreomsorg runt om
              i vårt land. Men de brister som har uppdagats under hösten måste
              tas på allra största allvar.
            </seg>
            <seg n="4d90c826">
              Fru talman! En synpunkt som jag har mött otaliga gånger den senaste
              tiden är: Nu måste ni politiker se till att ställa tuffa kvalitetskrav
              för att få ut mesta möjliga verksamhet av de skattemedel som vi
              gemensamt avsätter och stoppa vinstutdelningen till skatteparadis.
              Se till att de resurser som vi har avsatt till äldreomsorg också
              går till äldreomsorg!
            </seg>
            <seg n="07ce64d1">
              Det finns ett fundamentalt fel i synen på äldreomsorg som har
              att göra med valfrihetstänkandet, tanken att det är de äldres
              val att äldre väljer och väljer bort som utgör en kvalitetskontroll.
              Om det hade varit en fungerande modell för kvalitet hade vi inte
              haft kvalitetsprogram med dåliga program som vi har sett också
              i friskolornas spår.
            </seg>
            <seg n="57a4016b">
              Detsamma gäller äldreomsorgen, även om skälen är något annorlunda.
              Det är en svår process för en svag, gammal och sjuk människa att
              välja nytt hemtjänstbolag, och det är en ren utopi att tro att
              äldre i särskilt boende väljer ett nytt boende.
            </seg>
            <seg n="d0f8a46e">
              Det är bra och viktigt att valmöjligheten finns, men kvalitetskontrollen
              måste ske på annat håll.
            </seg>
            <seg n="11c33098">
              Det är allvarligt när det inte finns någon självkontroll som
              gör att verksamheten själv slår larm när omsorgen inte håller
              godtagbar standard. Det är väldigt allvarligt när kommunen inte
              kontrollerar i tillräcklig omfattning om verksamheten håller kvalitet,
              och det är allvarligt när uppdragen och kravspecifikationerna
              är så allmänt hållna att det nästan inte går att underkänna någon
              verksamhet trots stora brister. Och det är allvarligt när Socialstyrelsens
              kontroll inte har sådan omfattning att man fångar upp den typen
              av missförhållanden.
            </seg>
            <seg n="983ed0d4">
              Fru talman! Hela samhället och inte minst regeringen måste självkritiskt
              utvärdera: Hur kunde det gå så här snett? Men kanske ännu viktigare
              är: Hur går vi nu vidare? Hur ser vi till att det som har hänt
              leder till en förändring, till en äldreomsorg av god kvalitet
              som vi alla kan vara stolta över?
            </seg>
            <seg n="3c921435">
              Det nationella ansvaret måste öka, och vi måste inse att vi har
              långsiktigt arbete framför oss med den äldre i centrum.
            </seg>
            <seg n="1b53fe7d">
              Fru talman! Jag tänker mycket på den väg som förskolan har gått,
              från dyr barnpassning för ett fåtal, en arbetsmarknad där kvinnor
              kunde hoppa in några timmar och där lönen i huvudsak var ett tillskott
              till familjeekonomin. Jag tänker på hur den barnpassningen har
              utvecklats till en internationellt omtalad verksamhet med heltidsanställd
              och utbildad personal, läroplan och maxtaxa och i ständig topp
              när föräldrarna själva får tycka till.
            </seg>
            <seg n="91ebc12d">
              Äldreomsorgen började på ungefär samma sätt. Kvinnor fick möjlighet
              att komma ut på arbetsmarknaden några timmar här och där, och
              lönen var därefter. Men sedan skiljer sig utvecklingen.
            </seg>
            <seg n="df45323c">
              Utbildningsbehoven i äldreomsorgen är tydliga. Resurserna har
              minskat över tiden. En nationell kvalitetsplan för verksamheten
              finns inte. Varje kommun sätter upp sina mål. 62- och 71-procentstjänsterna
              är fortfarande dominerande. Och anhöriga, främst döttrarna, tar
              ett stort ansvar för sina gamla föräldrar.
            </seg>
            <seg n="5c3a979a">
              Fru talman! Socialdemokraterna menar att det är dags att utforma
              samlade nationella kvalitetskriterier för att styra mot mer likvärdighet
              inom äldreomsorg vad avser kvalitet, inte för att vara taskig
              mot kommunerna utan med omtanke om de äldre som behöver vård och
              omsorg för att klara vardagen och sin livssituation.
            </seg>
            <seg n="649b5635">
              Om verksamheten ska utvecklas och personalen ska kunna möta de
              allt sjukare äldre med olika demenssjukdomar och kroniska tillstånd,
              och inte minst en generation som är van vid att ställa krav och
              få leverans, krävs det ett kunskapslyft för hela äldreomsorgen.
            </seg>
            <seg n="f7f85d29">
              Inom äldreomsorgen vill vi införa en lägsta kompetensnivå för
              att man alls ska få arbeta med sköra äldre. Det är ett ansvarsfullt
              och viktigt jobb som inte vem som helst kan anförtros.
            </seg>
            <seg n="2ee90424">
              Vi vill göra det möjligt för undersköterskor att gå vidare och
              specialisera sig, till exempel till rehabiliteringsundersköterska
              eller demensundersköterska. Det är specialiseringar som borde
              vara nationella.
            </seg>
            <seg n="2f970365">
              Det behövs också fler specialistutbildade sjuksköterskor som
              arbetar med äldre och sköra patienter, och det behövs fler geriatriker
              för att tillgången ska bli lika god för äldre, oavsett var i landet
              de bor.
            </seg>
            <seg n="bb108bba">
              Geriatrik, gerontologi och demenskunskap borde ingå i samtliga
              grundutbildningar inom vård och omsorg. Kanske är det också dags
              för en särskild äldremyndighet, en myndighet som tydligt understöder
              kvalitetsutveckling och utövar tillsyn, en myndighet med tydligt
              fokus på äldresituationen och äldrepolitiken. För Socialstyrelsen
              har i dag många och omfattande tillsynsuppdrag. De tvingas till
              ständiga prioriteringar mellan angelägna uppgifter.
            </seg>
            <seg n="5357f198">
              Fru talman! Chefskap, ledningssystem och uppföljningsarbete är
              några faktorer bland många som påverkar äldreomsorgen. Men med
              tanke på både kvaliteten och den demografiska utvecklingen är
              det också dags att välja en säkrad välfärd framför stora skattesänkningar.
            </seg>
          </u>
          <note n="285a49d1">
            I detta anförande instämde Lennart Axelsson och Björn von Sydow
            (båda S).
          </note>
          <note type="speaker" n="089848c3">
            Anf. 5 MARGARETA B KJELLIN (M):
          </note>
          <u who="margareta_b_kjellin_8fefe8" xml:id="i-5e33c60bdc21dc79-0" n="d2e4fbd4">
            <seg n="01abb8c8">
              Fru talman! Jag har besökt mängder av äldreboenden, både som
              vårdlärare och som politiker med ansvar för äldreomsorgen.
            </seg>
            <seg n="7d97a027">
              Jag har besökt äldreboenden där man möter personal och pensionärer
              som är glada, välmående, stimulerade och nöjda. Det är boenden
              där man möts av en fräsch doft, där det finns blommor och sinnenas
              trädgård. Personalen berättar om utevistelser, sociala aktiviteter,
              tv-spel och fredagsmys. Det är god mat, välmående äldre och personal
              som trivs på sitt jobb.
            </seg>
            <seg n="e919f224">
              Men jag har också mött berättelser om ställen där man passar
              på att ge frukostfilen när de äldre sitter på toaletten. Det finns
              urinvägsinfektioner och trycksår. Doften på de ställena är inte
              lika fräsch. Det är ofta arbetsplatser där man ofta byter personal.
              Och cheferna växlar hela tiden.
            </seg>
            <seg n="29b6f7d8">
              Vi känner alla till tv-berättelser om demenssjuka som är uppe
              ensamma och inlåsta nattetid och om felmedicinerade och undernärda
              människor.
            </seg>
            <seg n="6906ec8f">
              Är det här något nytt? Har detta uppstått under den här mandatperioden?
              Nej, vi vet alla att det inte är så. Scenarierna jag beskriver
              finns tyvärr inom både privat driven äldreomsorg och kommunalt
              driven äldreomsorg.
            </seg>
            <seg n="9db26cbf">
              Fru talman! Låt oss vara överens om att vanvård aldrig är acceptabelt
              aldrig någonsin! Inte heller tycker jag att det är acceptabelt
              att vinster inom vården inte beskattas i Sverige utan förs utomlands.
              Det tycker jag är oanständigt.
            </seg>
            <seg n="71805e60">
              Låt oss också vara överens om att både god och dålig äldreomsorg
              förekommer i kommuner av olika politisk färg! Det förekommer med
              röd ledning och med blå ledning. Det har förekommit under socialdemokratisk
              regering, och vi har sett det nu under den nuvarande regeringen.
            </seg>
            <seg n="ef2f36c8">
              Vi kan se i de nationella jämförelserna att det förekommer olika
              former av mindre bra vård och till och med dålig vård. Men det
              finns också mycket bra vård. Ingen kommun, skulle jag vilja påstå,
              är helt vit eller helt svart. Det verkar som att det finns både
              goda och dåliga verksamheter inom alla kommuner.
            </seg>
            <seg n="c61a61ed">
              Jag möter också äldre som inte vill något hellre än att få en
              plats på ett äldreboende, äldre som efter år 2002 möttes av åtgärden
              kvarboende i hemmet. Det var en trend som spred sig som en löpeld
              i kommunerna, både med röd och med blå ledning. Då undrar jag:
              Var fanns era protester då? Jag kan säga att jag protesterade
              i min kommunala verksamhet på den tiden.
            </seg>
            <seg n="0d5e7be7">
              Tanken var säkert god till att börja med, men det har gått för
              långt. Det erkände tidigare ansvarig person, Ylva Johansson, i
              kammaren vid ett tillfälle. Det inträdde en period när man lade
              ned äldreboenden på löpande band. I dag hade vi behövt de här
              boendena. Vi hade behövt dem för att motverka undernäring, ensamhet
              och brist på sociala aktiviteter och mental stimulans tillstånd
              som leder till demensliknande besvär för den äldre som bor kvar
              hemma.
            </seg>
            <seg n="64b77c36">
              Jag funderar igen: Vilka protester har vi hört från oppositionen
              när det gäller ensamheten i hemmet?
            </seg>
            <seg n="fb66b77a">
              I dag finns det för få platser inom vård- och omsorgsboenden.
              Det finns för få platser inom trygghetsboenden. Det betyder att
              det är många personer som är utsatta för risk i olika former.
              Det är ett problem som vi inte får blunda för nu när det fokuseras
              mycket på vård- och omsorgsboenden.
            </seg>
            <seg n="a8b4e595">
              Kommunerna måste följa upp detta och se till att det inte blir
              människor kvar i det ordinära boendet som utvecklar demens och
              inte har tillräcklig tillsyn. Då undrar jag: Ser ni alla dem som
              bor kvar hemma, eller ser ni bara vård- och omsorgsboenden?
            </seg>
            <seg n="5dfee4c0">
              Jag har ställt frågan till många undersköterskor, både dem jag
              har utbildat och andra, om det var bättre förr. Det är samstämmiga
              svar. Det är ett rungande nej. Då fanns det duschdagar och lavemangsdagar.
              Alla drogs över en kam. Inga individuella behov tillgodosågs.
              Det gick så långt att man till och med köpte in ett rouge. Alla
              damer fick samma rouge, vare sig de ville ha det eller inte. Alla
              sprejades med samma parfym. Personalen tyckte att det luktade
              gott. Men ville de äldre ha det? Nej.
            </seg>
            <seg n="9ce48670">
              Så såg det ut när jag började jobba. Då fanns det nationella
              regler som man skulle följa. Är det dit Socialdemokraterna vill
              tillbaka med nationella riktlinjer för en likvärdig äldreomsorg?
              Jag säger: Tack och lov att vi har lämnat den tiden!
            </seg>
            <seg n="014e3341">
              När vi hör oppositionens upprördhet funderar jag över en sak:
              Vilken skillnad vill ni göra? Vi har hört Miljöpartiet. De vill
              ha bemanningskrav och kompetenskrav, men vi ser inga resurser,
              och vi ser inga andra förslag. Bemanning räcker inte. Det måste
              också finnas kompetens. Men jag återkommer till det i ett senare
              skede.
            </seg>
          </u>
          <note type="speaker" n="a07186eb">
            Anf. 6 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-9df506100d9ce7cf-0" n="0ff3b172">
            <seg n="7ad6c71a">
              Fru talman! Vanvård kan aldrig ursäktas. Missförhållanden och
              dålig kvalitet inom äldreomsorgen är oacceptabelt och måste åtgärdas.
              Samtidigt måste vi bli bättre på att lyfta fram de ställen där
              det fungerar väl och lyfta fram just framgångsfaktorerna, precis
              som Margareta B Kjellin tog upp alldeles nyss.
            </seg>
            <seg n="3b9e1f1a">
              Jag kan konstatera att vanvård rapporterats från kommunalt drivna
              äldreboenden och från enskilt drivna äldreboenden. Jag kan konstatera
              att vanvård rapporterats från borgerligt styrda kommuner och från
              socialdemokratiskt styrda kommuner. Det finns inte heller något
              direkt samband mellan höga kostnader och hög kvalitet och låga
              kostnader och låg kvalitet. Man lurar sig själv om man säger att
              bristerna enbart kan åtgärdas med mer resurser eller förutbestämda
              siffror för bemanning. Det är andra faktorer som också måste tas
              med i sammanhanget.
            </seg>
            <seg n="0b02a110">
              Det handlar om synen på äldre. Vi ser tyvärr många exempel på
              att äldre diskrimineras i vårt land. Det finns en ålderism som
              stämplar äldre människor, som om äldre människor inte är en resurs
              i samhället. Äldre ses som ett kollektiv, inte som individer.
              Den kärlek som vi ger våra barn under de första levnadsåren borde
              vi alla ge äldre människor under deras sista år.
            </seg>
            <seg n="295851a9">
              Så är det inte i vårt samhälle. Vi måste ändra synen på äldre
              människor. Riksdagen tog häromåret ett viktigt beslut om en värdegrund
              och en värdighetsgaranti. Nu satsas det 90 miljoner på att få
              ut denna värdegrund och göra den till en ryggmärgsreflex hos alla
              som arbetar med och för människor i vården. Jag vet att intresset
              är stort från kommunerna att få del av de här pengarna och genomföra
              utbildningen.
            </seg>
            <seg n="2d8cadca">
              Förhoppningsvis får vi också snart en lag mot åldersdiskriminering.
              Man kan fråga sig om det ska behövas, men jo, det behövs. En sådan
              lag kommer inte att kosta något, men den signalerar att det inte
              är acceptabelt att diskriminera människor på grund av ålder.
            </seg>
            <seg n="2a3f2ea2">
              Hur är det då i vården? Tyvärr ser vi att äldre får sämre behandling
              när det gäller olika tumörsjukdomar. Läkemedel som används mest
              av den äldre gruppen är inte testade och undersökta på äldre människor.
              Det här är saker och ting som vi måste åtgärda, och en sådan lag
              kan vara viktig i sammanhanget.
            </seg>
            <seg n="70c5dc06">
              När det gäller kvalitetsbristerna är de tyvärr många. Lars-Erik
              Holm, generaldirektör i Socialstyrelsen, redogjorde för det under
              gårdagens utfrågning. Han tog upp lex Sarah- och lex Maria-anmälningarna,
              och han kunde inte se någon skillnad mellan kommunalt och enskilt
              drivna äldreboenden. Anmälningar kommer från båda hållen. Socialstyrelsen
              kommer att analysera de här fallen närmare. Vi har ju en patientsäkerhetslag
              nu som riktar in sig på systemfelen, och det här blir en viktig
              analys.
            </seg>
            <seg n="fdb548d9">
              Vi har också fått de öppna jämförelserna, brukarundersökningen,
              och i går fick vi ta del av dem. Undersökningen visade att många
              ändå är nöjda med den vård och omsorg de får, men den grupp som
              är sjukast, de som har mest hälsoproblem, visade tydligt att de
              var mindre nöjda med vården och omsorgen och inte minst det sociala
              innehållet i vardagen. Det ska vara roligt att vakna varje morgon.
              Jag mötte tyvärr en äldre dam på ett äldreboende som sade: I min
              aftonbön ber jag att jag ska slippa vakna i morgon. Det är ju
              hemskt. En annan dam sade: Vid frukosten längtar jag till kvällsnyheterna.
              Också det är ett uttryck för en torftig vardag på det boende hon
              fått.
            </seg>
            <seg n="7ba22284">
              Det finns mycket att göra åt detta, till exempel när det gäller
              det måltiderna som betyder så oerhört mycket för det sociala innehållet.
              Jag kommer i mitt nästa inlägg att ta upp en rad andra saker som
              vi bör åtgärda och som inte behöver kosta så mycket pengar. Jag
              kommer också att ta upp att det finns felanvända resurser i vården
              och omsorgen som skulle kunna användas på ett mycket bättre sätt.
            </seg>
            <seg n="a337fb7f">
              (Applåder)
            </seg>
          </u>
          <note type="speaker" n="0bb9b4cd">
            Anf. 7 ANDERS W JONSSON (C):
          </note>
          <u who="unknown" xml:id="i-5ff593e543c60010-0" n="01cf3b1b">
            <seg n="7414ae6c">
              Fru talman! Det är bra att vi här i kammaren tar oss tid att
              diskutera hur de äldre har det i dag och hur de har det den dag
              de behöver vård och omsorg.
            </seg>
            <seg n="511db44d">
              I går ordnade socialutskottet en hearing på samma tema. Vi fick
              då en väldigt bra beskrivning av hur situationen faktiskt ser
              ut. Min allra tydligaste bild från gårdagen är att skillnaderna
              är orimligt stora. Det är också min erfarenhet efter att ha besökt
              ett stort antal äldreboenden.
            </seg>
            <seg n="0e89f036">
              Socialstyrelsens generaldirektör beskrev hur det i vissa kommuner
              var 8 procent av de äldre som var ordinerade olämpliga läkemedel
              medan det i andra kommuner var så mycket som 25 procent. I vissa
              kommuner var 85 procent nöjda med att personalen tog hänsyn till
              åsikter eller önskemål medan andelen i andra kommuner var så låg
              som 25 procent. I vissa kommuner var det bara 10 procent av de
              äldre som upplevde att de kunde få en pratstund med personalen
              medan det i andra kommuner var så många som 85 procent.
            </seg>
            <seg n="7926a188">
              Det här, fru talman, är helt orimliga skillnader, och skillnaderna
              beror inte på om det är en privat eller en kommunal utförare.
            </seg>
            <seg n="58f12b87">
              Vi kan vara överens om några saker. För det första: Vanvård måste
              fördömas. För det andra: Vinster ska inte smusslas undan utan
              beskattas. För det tredje: Meddelarskyddet ska gälla också i de
              privata boendena.
            </seg>
            <seg n="27b306e7">
              Men för mig och Centerpartiet är den allra viktigaste reformen
              i äldreomsorgen att vi myndigförklarar de äldre och även deras
              anhöriga. Ingen kan förklara för mig varför livet ska behöva ändras
              från en dag till en annan för den som är 75 år och månaden innan
              har fått besluta allt om sitt liv men som när stroken kommer förvandlas
              till en vårdtagare och fråntas rätten att själv bestämma.
            </seg>
            <seg n="c530d71a">
              Ingen äldre med behov av samhällets stöd ska behöva utstå detta.
              Alla kommuner måste bli skyldiga att ge makten till de äldre genom
              att införa lagen om valfrihetssystem i äldreomsorgen. Det är en
              i grunden ideologisk fråga som av er i partierna till vänster
              ofta beskrivs som att man tvingar kommunerna att privatisera äldreomsorgen.
              I min värld handlar det i stället om att ge värdighet och självbestämmande
              till de äldre och deras anhöriga.
            </seg>
            <seg n="d7948ebf">
              Erfarenheten från alla de kommuner som infört LOV är att det
              inte betyder att de äldre snabbt byter från kommunal hemtjänst
              till privat. De stannar kvar i den kommunala hemtjänsten, men
              maktförhållandena förändras. Plötsligt kommer den äldres behov
              och önskningar i centrum, inte organisationens och personalens
              behov. Den gamles rätt att bestämma över sitt liv är för mig och
              Centerpartiet långt viktigare än kommunpolitikernas rätt att bestämma
              över sin äldreomsorgsförvaltning.
            </seg>
            <seg n="99cb9a2f">
              Den allra viktigaste kvalitetskontrollen är nämligen att ge de
              äldre och deras anhöriga rätten att välja bort den hemtjänst och
              det äldreboende som inte erbjuder kvalitet. Det betyder dock inte
              att kommuner och stat frånhänder sig sitt ansvar. Här har väldigt
              mycket gjorts, men det finns väldigt mycket mer att göra. Det
              visar inte minst det som har hänt under den senaste tiden.
            </seg>
            <seg n="48f34ab9">
              Före 2006 fanns inga undersökningar om vad äldre och deras anhöriga
              faktiskt tyckte om äldreomsorgen. Det finns i dag, och det ger
              värdefull information. Tyvärr är den bara nedbrytbar per kommun
              och inte per enhet. Även om de visar på stora skillnader måste
              de här undersökningarna utvecklas så att vårdgivare kan jämföras
              och också enheter.
            </seg>
            <seg n="5ad70489">
              Före 2006 låg den statliga tillsynen utspridd på 21 länsstyrelser
              helt utan möjlighet till samordning. I dag är den samordnad hos
              Socialstyrelsen med möjlighet till skarpa och samordnade insatser.
              Den nattliga räd som Socialstyrelsen gjorde, där man kunde konstatera
              att det på sex av tio demensboende nattetid var så att det saknades
              personal och de dementa låstes in, är möjlig att göra i dag. Det
              var inte möjligt före 2006.
            </seg>
            <seg n="41f5867f">
              Men tillsynen måste bli skarpare, och Socialstyrelsen måste också
              använda möjligheten att helt stänga enheter där det förekommer
              vanvård.
            </seg>
            <seg n="10b49d8b">
              Före 2006 fanns det över huvud taget inga öppna jämförelser mellan
              kommunerna. De stora skillnaderna mellan kommuner som redovisades
              under gårdagens hearing som kommer att leda till förbättringar
              fanns det före 2006 ingen möjlighet att ta fram. Att mäta och
              påvisa skillnader är en oerhört viktig drivkraft i att förbättra
              kvaliteten i den svenska äldreomsorgen.
            </seg>
            <seg n="9b4fe33f">
              Vid gårdagens hearing berättade Socialstyrelsens generaldirektör
              att myndigheten dessutom aldrig tidigare haft så många regeringsuppdrag
              som alla syftar till en högre kvalitet på svensk äldreomsorg.
              Men det finns mycket kvar att göra. Den största bristen vi ser
              i dag är vården och omsorgen om de mest sjuka äldre. En ögonblicksbild,
              även den från gårdagens hearing, är att det i vissa kommuner är
              80 procent av de äldre som får bedömning av smärta och vid behov
              behandling under den sista veckan i livet. Men i många kommuner
              får de döende över huvud taget ingen adekvat smärtbehandling.
              Den stora satsning som regeringen och Sveriges Kommuner och Landsting
              i går presenterade är oerhört efterlängtad.
            </seg>
            <seg n="221795cf">
              Fru talman! Vi har en skyldighet mot våra äldre. Det är att aldrig
              någonsin förtröttas i arbetet med att förbättra vården och omsorgen
              av dem som har byggt vårt land. Steg har tagits, men det är väldigt
              mycket som återstår att göra.
            </seg>
          </u>
          <note type="speaker" n="bb7ca650">
            Anf. 8 PER RAMHORN (SD):
          </note>
          <u who="per_ramhorn_ce43b3" xml:id="i-64e4687c18439c2a-0" n="e3b44d26">
            <seg n="c7d4404c">
              Fru talman! Jag är glad att vi har den här debatten i dag om
              en så viktig sak som äldreomsorgen.
            </seg>
            <seg n="4e8cbb26">
              Ska man våga bli gammal? Det finns många i dag som funderar på
              vilken äldreomsorg man kommer att få när man blir äldre och inte
              längre klarar sig själv. Den frågan är berättigad, och det är
              inte konstigt efter alla de skandaler som har framkommit i medierna
              den senaste tiden. Jag menar att det inte är något vi ska vara
              förvånade över att detta har framkommit nu. Försämringar och neddragningar
              inom svensk äldreomsorg har pågått under många år. I dag är det
              lite av ett lotteri vilken kvalitet det är på den vård och omsorg
              man får på ålderns höst.
            </seg>
            <seg n="95500a07">
              Skillnaderna är mycket stora. Det kan bero på vilken kommun du
              råkar bo i eller rent av i vilken stadsdel. Ett äldreboende i
              Piteå låste in demenssjuka på natten därför att det saknades personal.
              Tyvärr var inte detta en engångsföreteelse. När Socialstyrelsen
              gjorde oanmäld tillsyn på cirka hundra demensboenden i landet
              visade det sig att det var så lite personal på sex av tio boenden
              att de var tvungna att låsa in de dementa under natten utan tillsyn.
            </seg>
            <seg n="d80067d8">
              Vi vet också att det finns många som klagar på kvaliteten på
              den mat som de får. I går fick vi höra från Socialstyrelsen att
              i en del av kommunerna är bara ca 10 procent mycket nöjda med
              hur maten smakar.
            </seg>
            <seg n="a198604b">
              Dessutom är det många äldre på äldreboenden som har alltför lite
              att göra på dagarna. I 200 av landets kommuner har man satt upp
              mål för hur ofta gemensamma aktiviteter ska finnas på äldreboendet.
              Men inte ens hälften av de kommuner som ingår i landstingets databas
              når upp till de målen. Även de nationella brukarundersökningarna
              för äldreomsorgen visar tydligt att social samvaro och social
              aktivitet var områden som de äldre var mest missnöjda med.
            </seg>
            <seg n="4008c0c0">
              Vi sverigedemokrater har varnat för den här utvecklingen under
              många år, och vi ser mycket allvarligt på att landets äldreboenden
              riskerar att bli en förvaringsplats där de äldre blir passiva
              och riskerar att bli deprimerade. Vi vet också att många inte
              får komma ut tillräckligt ofta och att gamla tvingas gå till sängs
              alldeles för tidigt på kvällen. Detta är oacceptabelt, och denna
              utveckling måste vändas omgående.
            </seg>
            <seg n="186e1495">
              På tio år har över 27 000 vårdplatser försvunnit från äldreboenden
              i Sverige. Det innebär att antalet vårdplatser har skurits ned
              med nästan en fjärdedel. Samtidigt har de äldre i genomsnitt mindre
              hemtjänsttid nu än för tio år sedan. Dessutom blir de äldre allt
              fler. Detta innebär att man har skjutit över ansvaret på de anhöriga.
              Denna utveckling är skrämmande och visar brist på respekt för
              de äldre som har varit med och byggt upp den välfärd som vi har
              i Sverige i dag.
            </seg>
            <seg n="407f7f8d">
              Fru talman! Efter att ha arbetat i 25 år inom den verksamhet
              som vi debatterar i dag tänker jag ofta på alla de äldre som jag
              har träffat under alla dessa år, så mycket kunskap och så mycket
              värme. Jag minns särskilt en dam som inte finns med oss längre.
              Vi kan kalla henne Linnea. Hon var 92 år när jag träffade henne.
              När jag träffade henne första gången hade hon bott på ett äldreboende
              i cirka ett år. Var gång jag träffade henne var hon mer och mer
              nedstämd.
            </seg>
            <seg n="a24b6a8b">
              En dag bestämde jag mig för att fråga varför hon var ledsen och
              nedstämd hela tiden. Hon svarade mig: Hur tror du att det känns
              att aldrig känna sig behövd och inte få bestämma över sitt eget
              liv bara för att man har blivit gammal, att behöva sitta framför
              en tv i dagrummet från morgon till kväll på grund av att personalen
              har fullt upp med att ta hand om andra som är sjukare än jag själv?
              Hur tror du det känns att inte komma ut i friska luften, höra
              fågelkvitter och känna doften av blommor? Även om jag har blivit
              gammal har jag fortfarande behov och känslor. Det är bara mitt
              skal som har blivit gammalt. Jag är fortfarande den nyfikna flickan
              som jag alltid har varit här inne, och så pekade hon på sitt hjärta.
              Jag tänkte mycket på de ord som Linnea sade när jag gick hem från
              jobbet den kvällen.
            </seg>
            <seg n="da9016a9">
              Jag är helt övertygad om att vi måste ändra vårt synsätt när
              det gäller de äldre. För att uppnå god kvalitet i äldreomsorgen
              krävs ett ändrat synsätt på de äldres rätt till självbestämmande
              och till en meningsfull tillvaro. De äldre har precis samma rätt
              till ett meningsfullt liv som alla vi här inne. Det är inte värdigt
              ett land som Sverige att behandla den äldre generationen på det
              här viset.
            </seg>
            <seg n="052e562d">
              Fortsätter den här utvecklingen finns det faktiskt en stor risk
              att vi får en upprättelseceremoni också för de äldre i Sverige.
            </seg>
          </u>
          <note type="speaker" n="f937d922">
            Anf. 9 EVA OLOFSSON (V):
          </note>
          <u who="eva_olofsson_7c489a" xml:id="i-19e062a30bb153f7-0" n="386fc9f0">
            <seg n="37e9fd55">
              Fru talman! Utan en medicinskt ansvarig sjuksköterska med civilkurage,
              utan läkarna på Trygg Hälsa som riskerade avtal och inkomster
              när de påpekade att det fanns stora brister i den medicinska vården
              på det av Carema drivna äldreboendet Koppargården i Vällingby,
              utan anhöriga som öppet lyfte fram sin kritik, anställda som hörde
              av sig anonymt och en aktiv mediebevakning tror jag inte att debatten
              i dag hade ägt rum. Jag är stolt över alla de personer som har
              bidragit till detta.
            </seg>
            <seg n="774a1cb9">
              Att äldre har vanvårdats medan cheferna fick bonus och personalen
              inte ens hade tillgång till de mest elementära hygienartiklar
              utan fick springa runt och leta efter blöjor, tvättlappar och
              handskar har lett till en folkstorm. I och med det försvann chefernas
              bonus.
            </seg>
            <seg n="3b3021b0">
              Riskkapitalbolagen Triton och KKR gick i veckan ut med en stor
              helsidesannons i en rad tidningar hur mycket det kostar kan jag
              inte riktigt räkna ut och bad om ursäkt. De lovade att skatta
              för den vinst de gör på äldreomsorgen i Sverige i vårt land framöver.
              Men räcker verkligen det? Jag skulle vilja ställa den frågan till
              alla er som har varit uppe i talarstolen och sagt att nu är det
              bra med det här. Ska inte alla pengar som vi genom skatter sätter
              av till äldreomsorgen verkligen gå till äldreomsorgens verksamhet?
              Den frågan skulle jag också vilja ställa till Per Ramhorn från
              Sverigedemokraterna som över huvud taget inte nämnde den frågan
              i sitt inlägg.
            </seg>
            <seg n="5c1eb1a8">
              De stora vinsterna gör de här riskkapitalbolagen när de säljer
              vårdföretag som Carema efter fyra fem år, för längre är de inte
              intresserade av att driva verksamheten. Ett kraschat varumärke
              blir i det sammanhanget en ekonomisk katastrof.
            </seg>
            <seg n="32a777f5">
              För det här finns också ett stort ansvar hos den borgerliga regeringen
              och borgerliga kommunpolitiker som har drivit på en privatisering
              i hisnande fart. Med tillgång till skattemedel men låg kontroll
              och reglering har svensk äldreomsorg blivit attraktiv för riskkapitalbolag.
              Och som jag sade förut, från Sverigedemokraterna är det märkvärdigt
              tyst.
            </seg>
            <seg n="72f966ca">
              Vi är mycket tydliga från Vänsterpartiet. Vinstdrivna privata
              företag hör inte hemma i äldreomsorgen. Alla skattepengar behövs
              till en äldreomsorg med krympande resurser. Äldre människors behov
              av vård och omsorg ska inte vara en handelsvara. Personalens arbetsvillkor
              ska inte vara en bricka i spelet. Det är på personalen det går
              att tjäna pengar. Vinstdrivna vårdföretag har lägre personalbemanning,
              fler deltider och timanställningar.
            </seg>
            <seg n="6c86c419">
              Låt mig påminna om att Carema inte är det enda privata företag
              som har varit i blåsväder. På Vintertullens äldreboende på Söder
              slog sjuksköterskeeleverna från Ersta-Sköndal larm om kränkande
              behandling. De äldre vågade inte larma för de var rädda att bli
              utskällda. När de ville gå på toaletten uppmanades de att kissa
              i blöjan.
            </seg>
            <seg n="c94ecdb5">
              Det var redan 2008 som Attendo Care vann kontraktet på Vintertullen
              genom att ligga 12 miljoner och 27 tjänster lägre än sina konkurrenter.
              Sedan dess har det varit en ständigt återkommande diskussion om
              och kritik av hur äldreomsorgen har fungerat på Vintertullen.
              Men först nu 2011, eller egentligen 2012, kommer avtalet att avslutas.
            </seg>
            <seg n="f5406074">
              Det är väldigt sällan som äldre byter äldreboende, men desperata
              anhöriga flyttade en del av sina föräldrar till det kommunalt
              drivna Katarinagården och fick uppleva hur Attendo Care gick in
              i upphandlingen där. Med gemensamma krafter och tusen namn i namninsamlingen
              har detta stoppats. Katarinagården kommer i alla fall ett tag
              till att drivas kommunalt.
            </seg>
            <seg n="25377e84">
              Vi har redan hört här, och det är sant, att det finns kränkningar
              på kommunala äldreboenden också. Och självklart finns det privata
              som fungerar mycket bättre än Vintertullen och Koppargården. Men
              när en i personalen tvingade in uppkräkt mat i munnen på en kvinna
              på ett äldreboende i Norrköping reagerade politikerna snabbt.
              Den personen arbetar inte kvar i äldreomsorgen. Nya tydligare
              regler togs fram om hur man skulle hantera sådant, och hela Norrköpings
              äldreomsorg diskuterade bemötande och värdegrund. Men missförhållandena
              på Vintertullens äldreboende har pågått i åratal.
            </seg>
            <seg n="50483aa9">
              När man ser resultatet av vinstintressena är det magstarkt att
              Maria Larsson och regeringen är beredda att tvinga kommuner som
              Göteborg, Malmö, Norrköping, Eskilstuna och många i norra Sverige
              att marknadsanpassa sin äldreomsorg och släppa in företag som
              Carema och Attendo Care med hjälp av nationell tvångslagstiftning
              som lagen om valfrihet. Återigen hänger Sverigedemokraterna på.
              Varför, frågar jag mig. Är det här speciellt folkhemskt och socialkonservativt?
            </seg>
            <seg n="c9036da8">
              Varför inte låta min hemstad Göteborg, som har flyttat makten
              till de äldre och undersköterskorna att själva lägga upp hur de
              använder hemtjänstens tid, fortsätta att jobba så? Göteborg har
              som första storstad undertecknat avtal med Kommunal om rätt till
              heltid. De äldre i Göteborg är alls inte mer missnöjda än vad
              man är i Helsingfors med hemtjänsten snarare tvärtom.
            </seg>
            <seg n="d34d5d7e">
              Äldreomsorgens brister försvinner inte med privatisering. Det
              behövs betydligt mer. Det har ni rätt i. En sak som behövs är
              tydliga riktlinjer för bemanning, att man tydligt talar om vilken
              tid som behövs för att det ska vara en bra äldreomsorg, för att
              äldre inte ska behöva bära blöjor i stället för att få hjälp till
              toaletten, för att det ska finnas tid till lugna situationer när
              det är dags att äta. Vi vill därför ha dessa riktlinjer. Men jag
              börjar undra vad Moderaterna och Folkpartiet vill. Vi öronmärker
              pengar för att det här ska bli verklighet i kommunerna. Vi gör
              en tioårig satsning på kompetenshöjning och kompletterande utbildningsvikariat.
              Det skulle lyfta upp äldreomsorgen och ge bättre arbetsvillkor.
              Det är äldreomsorgens personal värd.
            </seg>
          </u>
          <note type="speaker" n="e2919e41">
            Anf. 10 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-1" n="1b8b0abf">
            <seg n="64eee7ab">
              Fru talman! Jag träffade Gunhild, en charmant dam på 83 år, som
              hade varit pianolärare hela sitt liv. Hon sade: Jag vill inte
              bli betraktad som en åldring. Jag vill bli betraktad och bemött
              som den person jag faktiskt är. Jag spelar fortfarande piano mycket
              bra trots att jag sitter i rullstol, men det är sällan någon ber
              mig.
            </seg>
            <seg n="a3f53ad6">
              När Gunhild får spela piano mår hon bra. När Einar får tillåtelse
              att ta med sig sin älskade katt till äldreboendet mår han bra.
              Detta händer också i vårt land i äldreomsorgen i dag.
            </seg>
            <seg n="5606a1be">
              Just det här handlar värdegrunden om. Det är den värdegrund som
              vi kristdemokrater så länge har arbetat för och som är lag från
              och med i år. Värdegrunden innebär att hela äldreomsorgen inriktas
              på att äldre får leva ett värdigt liv och att välbefinnande kan
              uppstå. Det är olika för oss vad välbefinnande är. Därför måste
              varje äldres levnadsberättelse, erfarenheter och önskemål vara
              utgångspunkten för hur omsorgen utformas. Den äldre ska uppleva
              både trygghet och meningsfullhet. Äldreomsorg kan aldrig handla
              bara om mediciner och omläggning av bensår. Den måste också handla
              om att livet ska vara rikt och roligt så länge det varar.
            </seg>
            <seg n="21e0e3e0">
              Människan är inte bara kropp utan också själ. I biståndsbedömningen
              har det tagits för lite hänsyn till det. I äldreomsorgen har det
              tagits för lite hänsyn till det.
            </seg>
            <seg n="af1d1e12">
              Nu är värdegrunden på plats. Den kan ge värme i husen, i äldreboendena.
              Det finns ett stort intresse från personalens sida. 600 utbildningsplatser
              om värdegrunden är fyllda inför vårterminen. 233 kommuner har
              börjat arbeta med värdighetsgarantier för att göra kött och blod
              av värdegrunden. Det finns ett färskt allmänt råd från Socialstyrelsen
              om hur man kan arbeta.
            </seg>
            <seg n="6d96aa57">
              Värdegrunden innebär ett helt nytt sätt att tänka och se på de
              äldre och deras behov. Den driver på kvalitetsarbetet, och vi
              kan ta spjärn mot värdegrunden när vi skriver förslaget om parboendegaranti
              som vi snart hoppas leverera till riksdagen. Det handlar om rätten
              att få bo tillsammans, också när ett par har olika vårdbehov.
              Det är klart att välbefinnandet är avhängigt om man får bo med
              sin käresta eller inte.
            </seg>
            <seg n="7d356845">
              Värdegrunden har varit omdiskuterad. Någon har kallat den en
              hyllvärmare. Jag menar att den senaste tidens händelser visar
              tydligt på behovet av ett värdegrundsarbete på varenda äldreboende.
              Jag påstår att värdegrunden kan vara det viktigaste som har hänt
              svensk äldreomsorg på decennier. När den tillämpas överallt i
              vårt land får vi ett bra vaccin mot vanvård.
            </seg>
            <seg n="1513e443">
              Sedan ska värdegrunden kompletteras med föreskrifter för bemanning
              och med kompetenslyft för personal. Vi har på gång en specialisering,
              Lena Hallengren. Den inkluderas i omvårdnadslyftet. Det ska vara
              ett omfattande program för de mest sjuka äldre de närmaste åren.
              Men tro inte att man kan komma åt problemen inom äldreomsorgen
              med ett enda förslag, ett alexanderhugg som löser problemen. Regeringen
              har insett att vi behöver arbeta på många fronter. Vad är oppositionens
              recept? Inga särskilda pengar finns i budgeten mer än hos Vänsterpartiet.
            </seg>
          </u>
          <note n="7bf74bfc">
            I detta anförande instämde Anders Andersson (KD).
          </note>
          <note type="speaker" n="a5fcc6fa">
            Anf. 11 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-fcd0fa700d381281-2" n="10b8326d">
            <seg n="51b44ef9">
              Fru talman! Det talas en hel del om kontroll i debatten. Visst
              är det viktigt att skärpa kontrollen av äldreomsorgen. Det visar
              skandalerna. Socialstyrelsen är en stor myndighet med många ansvarsområden
              och har uppenbarligen inte fullt ut klarat av sitt nuvarande kontrolluppdrag.
              Det finns exempel på vad man kan göra i ett sådant fall, nämligen
              när Skolinspektionen lyftes ut ur Skolverket blev det bättre kvalitet
              på tillsynen i skolan.
            </seg>
            <seg n="976a1fbb">
              Vi måste nog göra något liknande nu. De äldre är inte mindre
              värda än de unga. De ska också kunna förvänta sig en oberoende
              kvalitetsgranskning. Vi vill skapa en äldreinspektion, en myndighet
              som lyfts ur Socialstyrelsen, och som på ett strukturerat sätt
              kontrollerar kvaliteten på våra äldreboenden med stickprovskontroller
              vid oanmälda besök.
            </seg>
            <seg n="334d723f">
              En äldreinspektion ska också kunna utveckla kvalitetskriterier
              och göra öppna jämförelser som tydligt omfattar en uppföljning
              av privat såväl som offentligt driven äldreomsorg. Ett särskilt
              larmnummer kan kopplas till äldreinspektionen dit äldre, anhöriga
              och personal kan ringa och påtala missförhållanden. De ska veta
              att de alltid blir tagna på allvar och alltid når fram till rätt
              instans. Det ska inte behöva vara den anhörige som sett någonting,
              misstänker någonting och är orolig för någonting som ska behöva
              ta reda på vilken myndighet eller vilka strukturer i den kommunala
              organisationen man behöver kontakta. Det ska finnas ett tydligt
              nummer att ringa till.
            </seg>
            <seg n="5710f599">
              Men kontroll har man så klart inte för att försöka rätta till
              missförhållanden i efterhand. Kontrollen har man för att se till
              att missförhållanden aldrig uppstår. Då måste man komplettera
              kontrollen med att det finns tillräckligt med personal från första
              början för att omsorgen ska bli värdig. Jag upprepar därför i
              debatten gång på gång kraven på ökad bemanning, tillräckligt med
              personal för att ge alla äldre i omsorgen en värdig behandling,
              möjlighet till delaktighet i sin vardag och meningsfull tid. Med
              vårt krav får alla anhöriga och äldre veta hur mycket personal
              de kan förvänta sig på äldreboendena i kommunen, privata såväl
              som kommunala. Ingen politiker eller privat utförare kan skära
              ned på personalen med mindre än att kommunen fattar ett aktivt
              beslut att sänka personaltätheten och är beredd att möta sina
              medborgare i en debatt om beslutet.
            </seg>
            <seg n="2459160d">
              Jag har frågat Alliansens företrädare om de är beredda att ställa
              upp på det krav vi har väckt i socialutskottet, men jag har inte
              fått svar. I stället säger regeringen att man vill arbeta med
              värdegrunden, att man vill satsa pengar på en förbättrad värdegrund.
            </seg>
            <seg n="14fca37b">
              Hur ska det värdegrundsarbete gå till som ger en undersköterska
              kraft att själv klara av de lyft som kräver två, som gör att man
              vågar öppna dörrarna och tala med äldre som vill gå upp på natten
              snarare än att övermedicinera vid för låg bemanning?
            </seg>
            <seg n="57072c97">
              I dag ställs personalen på många äldreboenden inför omöjliga
              val. Värdighet måste handla om att kunna utföra en bra vård och
              att personal på ett svenskt äldreboende aldrig ska behöva välja
              mellan vilken person som ska få duscha, vem som ska lyftas eller
              vem som ska bytas på.
            </seg>
            <seg n="af4bb47b">
              Den typen av värdighet kan bara uppstå om det finns tillräckligt
              med personal inom äldreomsorgen.
            </seg>
            <seg n="2afccdd6">
              Det grundläggande problemet i svensk äldreomsorg är nog inte
              personalens värdegrund utan kanske snarare politikens värdegrund.
              Man har skurit ned så kraftigt i personalstyrkan att vi nu tvingas
              se skandaler som skadar hela vårt förtroende för omsorgen och
              tryggheten inför ålderdomen. Sedan är man inte beredd att satsa
              det som krävs för att reparera den skada som är gjord. I stället
              skyller man indirekt på personalen. Kanske skulle det behövas
              ett värdegrundsarbete också i Regeringskansliet.
            </seg>
            <seg n="2179d72a">
              De pengar man nu tillsätter kommer tyvärr inte att gå till personal.
              Det är tillfälliga miljarder, och få kommuner vågar anställa med
              tillfälliga resurser och anslag från regeringen som riskerar att
              försvinna nästa år. Därför behöver vi mer generella anslag till
              kommunerna, vilket vi anslår, och krav på minimibemanning inom
              äldreomsorgen. Vad säger Alliansen om detta krav? Ni har en chans
              till på er att svara på den frågan.
            </seg>
          </u>
          <note n="158de473">
            I detta anförande instämde Agneta Luttropp (MP).
          </note>
          <note type="speaker" n="a0073823">
            Anf. 12 LENA HALLENGREN (S):
          </note>
          <u who="lena_hallengren_7a31c9" xml:id="i-4e2627288b910fb1-1" n="19a1ee8d">
            <seg n="30921da6">
              Fru talman! Det är många som har nämnt gårdagens hearing, som
              socialutskottet ordnade. Det framkom då tydligt från flera talare
              hur otillräcklig bemanningen är på många håll i dagens äldreomsorg.
              Jag menar inte att personalen är otillräcklig i sina ambitioner
              och i sin strävan att erbjuda god omsorg, men personalen ges otillräckliga
              möjligheter att organisera den vård och den omsorg som de skulle
              vilja ge och som vi i samhället förväntar oss.
            </seg>
            <seg n="cf4b6a1a">
              Alltför många saknar tillräcklig utbildning. För få erbjuds kontinuerlig
              fortbildning i yrket. Det är allt färre geriatrikplatser i landstingen,
              och det finns för få specialister på äldre och deras sjukdomar.
              Som flera talare har sagt före mig är även antalet personal otillräckligt.
              Bemanningen är avgörande för att visa de äldre respekt och ge
              förutsättningar för att fungera så självständigt som det bara
              är möjligt. Det är på många håll en smått anorektisk verksamhet
              vi kan se.
            </seg>
            <seg n="b403896a">
              Hur kan vi annars förklara personalens egna berättelser om hur
              de tvingas spola av de äldre i stället för att hjälpa dem att
              duscha, hur de får sätta på en blöja i stället för att hjälpa
              till med toalettbesök och hur de snabbt sätter på kläderna i stället
              för att hjälpa till att sätta på strumpbyxorna och knäppa skjortan,
              trots att många äldre skulle klara detta med lite hjälp? Hur ofta
              de äldre får komma utomhus och när de kommer upp på morgonen är
              också tydligt kopplat till den aktuella bemanningen.
            </seg>
            <seg n="1d7e89e1">
              Fru talman! Det är därför oerhört glädjande att det trots regeringens
              motstånd snart kommer riktlinjer för bemanningen och demensvården.
              Förhoppningsvis kommer liknande, bindande regler för hela äldreomsorgen
              tack vare ännu ett initiativ från Socialdemokraterna, Vänstern
              och Miljöpartiet. Här har de borgerliga partierna ännu inte bekänt
              färg. Varför inte ta tillfället i dagens debatt? Anslut er till
              förslaget!
            </seg>
            <seg n="53b5e141">
              Regeringen talar gärna och varmt om valfrihet och menar då LOV,
              lagen om valfrihet. Det gäller privata utförares rätt att etablera
              verksamhet och få betalt av kommunen. Jag tycker att den borgerliga
              regeringen med detta reducerar valfrihet och inflytande till en
              fråga om att välja hemtjänst från antingen en kommunal eller privat
              utförare, och hotet från regeringen tycker jag är obehagligt tydligt
              i den senaste budgetpropositionen: Om ni inte inför LOV lagstiftar
              vi.
            </seg>
            <seg n="264b0137">
              Jag tycker att det är en olycklig prestige i denna fråga, och
              det är fel tänkt. Det hade i stället varit insiktsfullt om statsrådet
              efter allt som hänt hade skickat en signal till landets alla kommuner
              och sagt: Det spelar ingen roll om ni bedriver äldreomsorgen i
              offentlig regi, om ni handlar upp den eller inför LOV. Det avgör
              ni. Huvuduppgiften för alla är att åstadkomma verksamhet av hög
              kvalitet.
            </seg>
            <seg n="94b1b0bc">
              Fru talman! Socialdemokraternas politik tar i stället sin utgångspunkt
              i att även äldre som behöver hjälp från hemtjänsten eller på äldreboendet
              har samma rätt som andra att bestämma över sitt liv och sin vardag.
              Äldre ska ha verklig valfrihet och i högre grad än i dag kunna
              bestämma vad de vill ha utfört på sina hemtjänsttimmar. Möjligheten
              att påverka sin vardag ska förstås också finnas på äldreboendet.
              Så grundläggande saker som att kunna välja mellan olika maträtter,
              bestämma när man ska stiga upp och lägga sig och att komma utomhus
              kan tyckas som självklarheter, men vi vet alla att så inte är
              fallet i dag.
            </seg>
            <seg n="090e8d73">
              En annan aspekt av valfrihet och oberoende jag gärna vill nämna
              är boendet. Möjligheten att bo så länge man vill och orkar i sin
              hemmiljö är grundläggande. Pendeln har dock slagit över när antalet
              platser på särskilt boende minskar trots allt fler äldre, och
              när äldreboendet inte längre upplevs som ett valbart alternativ
              för den som är relativt pigg men vill finnas i ett socialt sammanhang
              och slippa ensamheten.
            </seg>
            <seg n="ece2c9c0">
              Fru talman! Det är ett dåligt tecken vi alla ska ta till oss
              att det ska krävas 80-sidiga kravspecifikationer för att de som
              driver äldreomsorg ska göra det med god kvalitet. Räcker det ens
              med 80 sidor för att förhindra vinstmaximering med oetiska riktlinjer
              och utdelning via skatteparadis? Räcker det med 80 sidor för att
              få omtanke om och respekt för den enskilde?
            </seg>
          </u>
          <note n="bacd95c2">
            I detta anförande instämde Lennart Axelsson och Björn von Sydow
            (båda S) samt Agneta Luttropp (MP).
          </note>
          <note type="speaker" n="8418ddaa">
            Anf. 13 MARGARETA B KJELLIN (M):
          </note>
          <u who="margareta_b_kjellin_8fefe8" xml:id="i-5e33c60bdc21dc79-1" n="d2e4fbd4">
            <seg n="b5230b6c">
              Fru talman! I 30 år har jag arbetat som vårdlärare. Jag har utbildat
              undersköterskor att bedriva en god äldreomsorg. Jag har haft visioner
              för hur det ska se ut och var man ska få den goda kvaliteten.
              Det bästa jag har sett i den vägen var faktiskt ett litet, privat
              äldreboende i Mellanfjärden i Nordanstig. De hade bara elva platser.
              Det var helt fantastiskt. Jag skulle önska att varenda en av mina
              elever hade fått göra sin praktik där. Tyvärr ville den röda kommunen
              inte köpa platser, så det stället finns inte kvar längre.
            </seg>
            <seg n="0daaad45">
              Det som drabbar mina elever när de kommer ut och jobbar i verksamheten
              är dock bristen på tydliga kvalitetskriterier också när man kommer
              till den kommunala äldreomsorgen. Här har jag varit politiskt
              aktiv kommunalt. Jag vet om de diskussioner vi har haft om vad
              kvalitet är. Därför tycker jag att det är så fantastiskt med LOV.
              Revolution, säger jag eller relovution! Det är nämligen fantastiskt
              för första gången måste kommunen sätta upp kvalitetskriterier
              och verkligen tala om vad den vill. Det är så lätt att blanda
              ihop detta med lagen om offentlig upphandling, men det är inte
              vad det är. I stället ska man sätta upp dessa kvalitetskriterier.
            </seg>
            <seg n="18098a38">
              Det vanligaste jag har mött kommunalt är att man har gjort en
              självskattning över verksamheten och sagt: Vi har nog en bra äldreomsorg.
              Det är nog en 4:a kanske, eller en 5:a ibland.
            </seg>
            <seg n="81c604e6">
              Aldrig har man sagt vad kvalitet är. Är kvalitet nolltolerans
              mot trycksår och urinvägsinfektioner? Ska alla få möjlighet till
              läkemedelsgenomgångar? Får man den mat man behöver, och får man
              välja vad man vill ha? När och hur ofta får man duscha, och på
              vilket sätt? När finns det tillgång till olika aktiviteter, och
              hur ofta finns det? Detta är kvalitetskriterier man kan precisera.
              LOV gör det möjligt och trycker på för att man ska göra detta.
              Därför är det så viktigt att man genomför detta. Därför är det
              så sorgligt att oppositionen inte vill acceptera att man ska ha
              kvalitetskriterier av detta slag utan säger nej till LOV. Vilka
              kvalitetskriterier vill ni prioritera?
            </seg>
            <seg n="912ed804">
              När det gäller tillsynen är det helt tydligt: Kommunen har ansvar
              att tillsyna både den egna och den privat drivna äldreomsorgen,
              oavsett vem som driver den. Den är nämligen finansierad med skattepengar.
              Socialstyrelsen sade i går att det brister, och SKL sade att de
              har sett att det brister i tillsynen och att det måste göras något.
              Nu har man i Socialstyrelsen börjat med att få det helhetsgrepp
              över landet som var så väldigt värdefullt.
            </seg>
            <seg n="eec6f7c4">
              Det ville inte ni ha när vi genomförde detta. Jag undrar: Hur
              tycker ni att tillsynen ska ske? Ska privat drivna och kommunalt
              drivna tillsynas på samma sätt? Vad har ni haft för tidigare ambitioner
              när det gäller tillsynen av äldreomsorgen?
            </seg>
            <seg n="db7e154d">
              Jag skulle vilja säga att vi måste hjälpas åt att få kommunerna
              att verkligen ta ett ansvar för att tillsyna på ett bra sätt.
              Jag tycker också att det är väldigt värdefullt att vi har utökat
              lex Sarah så att även riskerna för missförhållanden ger rätt att
              anmäla.
            </seg>
            <seg n="2b455690">
              Nu är det samma myndighet som tillsynar sjukvård och kommunal
              äldreomsorg. Den åtgärden motsatte ni er. Vi skulle uppskatta
              väldigt mycket från majoritetssidan om ni verkligen tog ställning.
              Vi ville redan i valet 2006 ha en enskild tillsynsmyndighet, för
              det skulle vara en riktig styrka. Jag är alltså glad att Miljöpartiet
              har nappat på vårt gamla förslag.
            </seg>
            <seg n="a337fb7f">
              (Applåder)
            </seg>
          </u>
          <note type="speaker" n="36675983">
            Anf. 14 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-9df506100d9ce7cf-1" n="0ff3b172">
            <seg n="1124e4c0">
              Fru talman! Till Gustav Fridolin vill jag säga: Folkpartiet vill
              ha en tillsynsmyndighet som tar hela bredden, inte bara äldreomsorg
              utan sjukvård, funktionsnedsatta och så vidare.
            </seg>
            <seg n="6647f851">
              Till Eva Olofsson: Det är oacceptabelt hur skatteplaneringen
              har skett. Det pågår nu ett arbete för att täppa till det hålet.
            </seg>
            <seg n="f0ec31ca">
              Tillbaka till det som jag sade att jag skulle ta upp här. När
              det gäller resurserna visade Mats Thorslund en skrämmande siffra
              och hur det blir om vi ingenting gör för att använda resurserna
              på bästa sätt. Först och främst gäller det naturligtvis att försöka
              förebygga att ohälsa onödigtvis uppträder under åldrandet. Nästa
              år är EU:s år för aktivt åldrande. Då har vi verkligen chansen
              att få ut all den kunskap vi har om hur man kan förebygga ohälsa
              på äldre dar med skadeförebyggande insatser, att inte röka och
              så vidare.
            </seg>
            <seg n="6359f54c">
              Sedan finns det andra resurser som används felaktigt. Vi fick
              i går siffran 314 procent som går till undvikbar sjukvård. Det
              är mycket pengar. Det är inte heller bra för äldre människor att
              åka till akuten och där kanske få insatser som inte kan betraktas
              som ingrepp utan övergrepp, någonting som den äldre kanske inte
              vill ha eller har nytta av. Så mycket som möjligt av sjukvården
              bör ges i boendena. Det har Inga-Lill Rahm Hallberg visat väldigt
              tydligt i Skåne. Sjukvården ska komma till den äldre när slutet
              närmar sig.
            </seg>
            <seg n="9335403c">
              Vi har många gånger här i kammaren tagit upp den felaktiga läkemedelsanvändningen.
              Läkemedelsverkets gd sade för lite sedan att den felaktiga läkemedelsanvändningen
              kostar minst 10 miljarder om året, sannolikt betydligt mer. Här
              finns också resurser att hämta samtidigt som man ger den äldre
              bättre livskvalitet om behandlingen blir den rätta. I går fick
              jag siffran att 2 procent av hälso- och sjukvårdens resurser går
              till behandling av sår som skulle kunna behandlas effektivare
              och också förebyggas.
            </seg>
            <seg n="442d362a">
              Ja, det är mycket som kan göras, och allt hinner jag inte ta
              upp här. Men jag vill naturligtvis lyfta fram att kommunerna har
              ett ansvar för att i sina avtal ta upp vilken kvalitet som boendena
              måste ha och sedan följa upp det. Här har det brustit. Upphandling
              är ett område där man måste bli mycket bättre.
            </seg>
            <seg n="0d03bf0b">
              Primärvården är väldigt frånvarande i äldreomsorgen. Läkare i
              internmedicin, geriatrik och allmänmedicin har lyft fram att varje
              multisjuk äldre måste få ett team omkring sig som tillsammans
              gör upp vad vederbörande behöver, och det behövs en dirigent i
              teamet som samordnar resurserna så att rehabilitering hakar vid
              när vederbörande lämnar sjukhuset och så vidare.
            </seg>
            <seg n="c6d91923">
              Det saknas ett helhetsperspektiv när det gäller vården och omsorgen
              för den äldre.
            </seg>
          </u>
          <note type="speaker" n="5e224d62">
            Anf. 15 ANDERS W JONSSON (C):
          </note>
          <u who="unknown" xml:id="i-5ff593e543c60010-1" n="01cf3b1b">
            <seg n="45581d52">
              Fru talman! Oppositionen har tyvärr hamnat helt snett i den här
              debatten. Att det på sina håll finns kvalitetsbrister i svensk
              äldreomsorg är uppenbart. Men lyssnar man på vänsterpartierna
              tycks det finnas två enkla förklaringar till det, för det första
              att det finns privat äldreomsorg som dessutom, hemska tanke, ibland
              går med vinst och för det andra att staten inte har fastställt
              hur minimibemanningen ska se ut på landets äldreboenden.
            </seg>
            <seg n="f301c3c2">
              Nu har dessutom Gustav Fridolin, fru talman, presenterat ett
              nytt revolutionerande förslag, nämligen att vi, hör och häpna,
              ska få en helt ny myndighet som ska råda bot på problemen. Jag
              vill bara upplysa Gustav Fridolin om att på den tiden då han hade
              möjlighet att påverka politiken, före 2006, var tillsynen uppdelad
              på 21 olika länsstyrelser med ett mycket mediokert resultat. Nu
              är den koncentrerad till Socialstyrelsen, en enhetlig tillsyn
              som gör exakt det som Gustav Fridolin har efterfrågat. Det är
              möjligt att det ska bli en ny myndighet så småningom, men Gustav
              Fridolin blir svaret skyldig varför det ska vara en så revolutionerande
              skillnad i att enhetschefen för Socialstyrelsens tillsynsenhet
              plötsligt får titeln generaldirektör.
            </seg>
            <seg n="8d0af511">
              För övrigt är slutsatsen från vänsterpartierna att om vi bara
              kan förbjuda privat äldreomsorg och dessutom låta den kloka staten
              fastställa hur många som behöver arbeta på Lillviks demensboende
              i Sandviken kommer allt att bli frid och fröjd. Inget kan vara
              mer fel. Oppositionens recept kommer att leda åt rakt motsatt
              håll.
            </seg>
            <seg n="721a9ed7">
              Det vi behöver är fler företag inom välfärdssektorn som kan erbjuda
              konkurrens med kvalitet som instrument och som kan ge individen
              möjlighet att välja. Det är där vi ökar kvaliteten. Vi borde välkomna
              människor som vill starta företag som erbjuder hemtjänst. Vi borde
              välkomna att människor vill investera sina pengar i bättre äldreomsorg.
            </seg>
            <seg n="c284cedf">
              Den typ av vinstbegränsningar som vänsteroppositionen ropar efter
              kommer att leda till att färre äldre, inte fler, får möjligheten
              att välja. Det ger inte högre kvalitet i äldreomsorgen utan precis
              tvärtom.
            </seg>
            <seg n="c3b8f057">
              Diskussionen om statligt fastställda bemanningstal visar också
              på hur skild syn vi har på människorna. För mig och för Centerpartiet
              är äldre, även om de är dementa, helt unika individer med olika
              behov. En dement kan vara en person som stillsamt ligger eller
              sitter i sin säng, en annan kan kräva i princip en eller kanske
              till och med mer personal. Och enligt socialtjänstlagen är kommunerna
              skyldiga att utgå från individens behov när man fastställer bemanning.
            </seg>
            <seg n="aa9d8156">
              Gustav Fridolin sade att det här behövs för att inte skära ned
              i skymundan. Och skurit ned i skymundan är precis det som Miljöpartiet
              och Socialdemokraterna har gjort i Sandvikens kommun, där dementa
              konsekvent har lämnats ensamma och inlåsta utan tillsyn eller
              möjligheter att kalla på hjälp. Där går nu Socialstyrelsen in
              och påtalar med skärpa att det som den socialdemokratiska och
              miljöpartistiska kommunledningen har gjort är inget mindre än
              ett lagbrott. Man har inte utgått från individens behov.
            </seg>
            <seg n="26e04d35">
              Det vore bättre, fru talman, om Gustav Fridolin och Lena Hallengren
              i stället för att kräva att den kloka staten ska fatta beslut
              om bemanningstal tog kontakt med sina partikamrater, bland annat
              i Sandvikens kommun, och förklarade att dementa också är helt
              unika individer som har rätt att få vård utifrån sina behov och
              inte utifrån några nyckeltal, om de så är fastställda av riksdagen,
              Socialstyrelsen eller kommunen. Äldreomsorgen är betydligt viktigare
              än så, fru talman.
            </seg>
          </u>
          <note type="speaker" n="3d51711a">
            Anf. 16 PER RAMHORN (SD):
          </note>
          <u who="per_ramhorn_ce43b3" xml:id="i-64e4687c18439c2a-1" n="e3b44d26">
            <seg n="443c7faf">
              Fru talman! Sverigedemokraterna kan inte acceptera att de äldre
              ska sluta sina liv i social isolering. Äldreomsorgen ska erbjuda
              trygghet, värdighet och en meningsfull tillvaro. Inom äldreomsorgen
              måste det medicinska omhändertagandet och det sociala innehållet
              utvecklas betydligt.
            </seg>
            <seg n="f79360ad">
              Det kommer att behövas ett batteri av åtgärder för att återupprätta
              förtroendet för svensk äldreomsorg. I Sverigedemokraternas budgetmotion
              presenteras en rad åtgärder för att förbättra äldreomsorgen, så
              att Sverige kan bli världens tryggaste land att åldras i och som
              vi alla kan vara stolta över.
            </seg>
            <seg n="7a701d00">
              Fru talman! Jag tänker läsa en dikt som jag fick av Linnéa, alltså
              den dam som jag berättade om förut. Den berörde mig djupt när
              jag hörde den första gången. Dikten är egentligen skriven av en
              gammal kvinna på ett sjukhem i Skottland och hittades efter hennes
              död. Det berättas att kvinnan brukade sitta vid ett fönster och
              titta ut, men hon talade sällan med någon.
            </seg>
            <seg n="73ffc1be">
              Den går så här, och jag vill att ni lyssnar:
            </seg>
            <seg n="a6d480a7">
              Jag tycker att denna dikt säger en hel del och ger oss en tankeställare
              om hur vi ser på den äldre generationen och hur vi behandlar den.
            </seg>
          </u>
          <note type="speaker" n="064ed34e">
            Anf. 17 EVA OLOFSSON (V):
          </note>
          <u who="eva_olofsson_7c489a" xml:id="i-19e062a30bb153f7-1" n="386fc9f0">
            <seg n="ed15a3b0">
              Fru talman! Jag konstaterar att det inte blev något svar från
              Sverigedemokraterna och Per Ramhorn på varför de tycker att riskkapitalbolag
              ska driva äldreomsorg i Sverige.
            </seg>
            <seg n="01f83d21">
              För de borgerliga går det bra att ta skattepengar som ska gå
              till äldreomsorg till vinst så länge man skattar i Sverige.
            </seg>
            <seg n="21e96ed4">
              Centerpartiet gör verkligen skäl för att kallas högerparti och
              borde byta namn. Anders W Jonsson ser äldreomsorgen som en företagarverksamhet.
              Äldreomsorgen är dock något helt annat; den är till för våra äldre
              och inte för företagen.
            </seg>
            <seg n="d68a2288">
              När man gick ut från SKL och talade om för kommunerna hur de
              skulle göra med lagen om valfrihet, sade man: Ställ inte för tuffa
              krav, för då får ni bara stora Attendo och Carema och inte småföretagen.
            </seg>
            <seg n="f7d347cb">
              Det har blivit lite som det har blivit. Man fick gå in och skärpa
              till rätt mycket när Kommunal kom med sin rapport i Helsingfors
              och visade att det inte fanns kollektivavtal och att man inte
              betalade försäkringar. Det var allt möjligt som inte funkade.
            </seg>
            <seg n="bc34390c">
              Säger man att ett företag ska ta hand om hela äldreomsorgen,
              vilka företag får man då? I Karlstad har man gjort så. Vilka företag
              tror ni driver äldreomsorgen i hemtjänsten i Karlstad? Jo, Carema
              och Attendo Care.
            </seg>
            <seg n="4296d557">
              I måndags träffade jag några av alla de kvinnor som bär upp vår
              äldreomsorg. De jobbar i Helsingfors. En kvinna berättade: Förut
              hade jag en halvtimme när jag hjälpte människor på kvällen. Nu
              får det ta sju åtta minuter. Jag får slänga av mig jackan. Men
              det allvarligaste är att jag aldrig hinner sitta ned fem minuter
              och prata med de äldre. Det som försvinner i stressen är tiden
              för en smekning på kinden och tiden för att ge den äldre en kram.
            </seg>
            <seg n="b4dc03bd">
              Jag träffade en undersköterska som vikarierade i Kiruna som sade:
              Vi behöver verkligen fler anställda i äldreomsorgen, men jag kommer
              nog inte att orka.
            </seg>
            <seg n="9f8f8f0e">
              Då hade hon och hennes arbetskamrat gått till 14 personer på
              6 timmar.
            </seg>
            <seg n="38431787">
              Maria Larsson talade om värdegrund som den stora förändringen.
              Jag skulle vilja säga att den stora förändringen vore att sluta
              krympa äldreomsorgens resurser. När antalet äldre ökar kan vi
              inte minska resurserna på det sätt som har gjorts de senaste åren.
            </seg>
            <seg n="8a4a5ea2">
              Den stora vändningen kommer när vi bryter detta och ser till
              att det finns tillräckligt med resurser och tid för dem som jobbar
              i äldreomsorgen att ge en bra omsorg. Vi måste se till att det
              finns tid så att de äldre kan få gå och lägga sig, få komma upp
              och få äta i lugn och ro. Det måste finnas tid att se varje enskild
              individ.
            </seg>
            <seg n="db5e2752">
              Jag uppfattar det som att Maria Larsson är positiv till det arbete
              med riktlinjer för bemanning i demensvården som pågår på Socialstyrelsen.
              Däremot upplever jag att Centerpartiet, Folkpartiet och Moderaterna
              är emot det.
            </seg>
            <seg n="3f204b1c">
              Jag skulle gärna vilja ha svar från er. Vad är det för fel att
              tydliggöra att det måste finnas tid? Vad är det för bra med en
              demensvård som är anorektisk och där man inte har tid att lugna
              ångestfyllda äldre för att man har för lite personal och ingen
              personal på natten?
            </seg>
            <seg n="c6a8d96e">
              Sov du på hearingen i går, Anders W Jonsson? Socialstyrelsens
              generaldirektör var mycket tydlig med att det är utifrån individen
              och individens behov vi tar fram detta.
            </seg>
            <seg n="ade1ad38">
              Jag träffar många yrkesstolta undersköterskor som gillar sitt
              jobb, men de behöver få förutsättningar att göra ett bra jobb.
            </seg>
            <seg n="4e740ba5">
              Kommunerna har dålig ekonomi. Om de ska kunna driva en bra äldreomsorg
              måste de få mer pengar. Därför öronmärker Vänsterpartiet 3 miljarder
              med nivåhöjning för mer personal. 7 500 fler anställda i äldreomsorgen
              till 2014 skulle göra skillnad.
            </seg>
          </u>
          <note type="speaker" n="c2fde7d8">
            Anf. 18 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-2" n="1b8b0abf">
            <seg n="89faa9c6">
              Fru talman! Nej, Gustav Fridolin, vi ställer inte personal mot
              värdegrund. Vi är kloka nog att förstå betydelsen av både och.
              Värdegrunden är en förutsättning för god kvalitet, och självklart
              är personalen en förutsättning för god kvalitet i äldreomsorgen.
              För mig är det en fullständig självklarhet.
            </seg>
            <seg n="a24f93cd">
              Tack vare att regeringen har förändrat tillsynsmyndigheten vet
              vi nu att många demensboenden har för låg bemanning på natten.
              Det har man varit ute och tittat på i en samlad tillsyn på många
              boenden samtidigt. Den kunskapen hade vi inte före regeringens
              förändring. Det är så vi måste arbeta med dessa frågor.
            </seg>
            <seg n="9cc50341">
              Det är också regeringen som har gett Socialstyrelsen i uppdrag
              att titta på bemanningen. Även om riksdagen fattar beslut måste
              regeringen också fatta beslut för att Socialstyrelsen ska börja
              agera. Vi har bett om detta. Vi är intresserade av att se om kommunerna
              kan få fler vägledningsinstrument för att bedöma vilken bemanning
              som behövs.
            </seg>
            <seg n="eb72aa3b">
              Man måste alltid utgå från de enskilda äldres behov. Allt annat
              är en omöjlighet. Annars riskerar det att bli fyrkantigt i verksamheterna.
              De äldres behov ska styra.
            </seg>
            <seg n="00ddb496">
              Jag vill påstå att regeringen har arbetat otroligt mycket med
              att stödja kommunerna att utveckla kvaliteten, kontrollen och
              tillsynen. Vi har avsatt resurser i en omfattning som saknar motstycke
              i någon tidigare regering.
            </seg>
            <seg n="666844b7">
              Vi har förändrat lex Sarah-lagstiftningen så att alla missförhållanden
              ska rapporteras, till och med risk för missförhållanden. Denna
              lagstiftning trädde i kraft i somras.
            </seg>
            <seg n="b2da5297">
              Vi har börjat mäta kvaliteten genom öppna jämförelser och brukarundersökningar.
              Tänk att ingen tidigare har brytt sig om att fråga de äldre vad
              de själva tycker.
            </seg>
            <seg n="f8c26327">
              Jag noterar med intresse att alla i denna debatt har använt siffror
              på den nya kunskap som vi har inhämtat. Vi får ny kunskap om äldreomsorgen
              tack vare de reformer vi har genomfört.
            </seg>
          </u>
          <note n="95ca90c8">
            I detta anförande instämde Anders Andersson och Roland Utbult
            (båda KD).
          </note>
          <note type="speaker" n="a2131186">
            Anf. 19 GUSTAV FRIDOLIN (MP):
          </note>
          <u who="gustav_fridolin_43f438" xml:id="i-fcd0fa700d381281-3" n="10b8326d">
            <seg n="9d435e32">
              Fru talman! Barbro Westerholm lyfte upp den viktiga frågan om
              den övermedicinering som drabbar äldre och som kostar den svenska
              sjukvården och äldreomsorgen mycket pengar. Det visar att det
              ibland kan vara dyrt att inte göra nödvändiga satsningar. I en
              äldreomsorg som är underbemannad blir övermedicinering en konsekvens.
              Kan man inte sitta ned och tala med en äldre som är vaken på natten
              handlar utvärderingssamtalet morgonen efter kanske om att ge lite
              mer sömnmedel.
            </seg>
            <seg n="740ca651">
              De problem som finns inom äldreomsorgen är i stor utsträckning
              kopplade till bemanningsfrågan. Det är därför jag återkommer till
              det. Det är inte den enda frågan; det finns inga Alexanderhugg.
              Men möjligheten till en god värdegrund och en god kvalitet vilar
              i att det finns tillräckligt mycket personal som är värderad och
              kompetent och kan och vill göra jobbet. Det kräver en idé och
              en politik för en god bemanning i äldreomsorgen.
            </seg>
            <seg n="955f43f0">
              Det var därför, fru talman, som jag kom hit till debatten i morse
              med en fråga.
            </seg>
            <seg n="50267e1b">
              För ett år sedan röstade vi tillsammans med Socialdemokraterna
              och Vänsterpartiet igenom att regeringen måste kräva att Socialstyrelsen
              tar fram grundläggande krav för bemanning inom demensvården.
            </seg>
            <seg n="74446f69">
              Det ledde till det arbete med kvalitetskrav som Socialstyrelsen
              nu arbetar fram. Vi röstade igenom det tyvärr mot allianspartiernas
              vilja. De kvalitetskraven blir just kvalitetskrav. Det handlar
              till exempel om att ingen äldre ska behöva vara ensam på natten.
              Man har valt bort att reglera hur mycket personal som ska finnas
              per omsorgstagare; det kan vara gott. Vi vill nu komplettera det
              med kvalitetskrav för hela äldreomsorgen och med krav på att man
              i varje kommun översätter det till ett tydligt mätbart kvantitativt
              mål så att alla i kommunen vet hur mycket personal man kan förvänta
              att det finns i äldreomsorgen och så att man inte kan göra nedskärningar
              utan att möta befolkningen i en debatt om nedskärningarna.
            </seg>
            <seg n="a1ea6769">
              Det är det kravet vi lyfter fram. Den fråga jag har ställt till
              Alliansens företrädare är om de kan ställa upp på det kravet.
              Jag har fått ett svar: Centern säger nej. Jag undrar vad övriga
              partier säger.
            </seg>
          </u>
          <note n="158de473">
            I detta anförande instämde Agneta Luttropp (MP).
          </note>
          <note type="speaker" n="158dd0b4">
            Anf. 20 LENA HALLENGREN (S):
          </note>
          <u who="lena_hallengren_7a31c9" xml:id="i-4e2627288b910fb1-2" n="19a1ee8d">
            <seg n="9b897475">
              Fru talman! Äldre är individer, precis som alla andra. De bär
              alla med sig sin specifika levnadshistoria, sina erfarenheter
              och upplevelser. Bakom ett skört och åldrat yttre finns en människa
              som kanske känner sig som ett stycke ung pensionär, till viss
              del som yrkesverksam och förhoppningsvis med barnasinnet i behåll.
            </seg>
            <seg n="de36ecb1">
              När man tänker så är det omöjligt att betrakta äldregruppen som
              homogen. Det går inte att behandla de äldre som pinnar i statistiken
              eller som gamla utan behov och rättigheter. Därför måste det vara
              nolltolerans mot all form av vanvård och missförhållanden. Det
              måste synas i handling. Det räcker inte med regeringens pressmeddelandepolitik
              för att vända bilden och stärka tilltron till den svenska äldreomsorgen.
            </seg>
            <seg n="2f9be67b">
              Vi socialdemokrater menar att det gäller att ha ett långsiktigt
              perspektiv, och inte bara planera för det kommande året eller
              innevarande mandatperiod. Det krävs åtminstone ett tioårsperspektiv
              för att på riktigt ge personalen tillräckliga förutsättningar
              att bedriva och utveckla en god omsorg.
            </seg>
            <seg n="2d3ea971">
              Jag har inte skyllt alla brister och missförhållanden på den
              sittande regeringen. Margareta B Kjellin och Anders W Jonsson
              verkar inte förstå att sittande regering nu måste ta ansvar. Det
              är så typiskt att försöka lägga skulden på andra, helst på socialdemokratiska
              politiker, socialdemokratiska kommuner, på de rödgröna och på
              offentlig verksamhet. Jag tycker att det är barnsligt. Jag tycker
              att det är okonstruktivt. Vad vill Moderaterna göra för att förändra
              bilden av den svenska äldreomsorgen?
            </seg>
            <seg n="793640dd">
              Fru talman! Vi socialdemokrater menar allvar när vi säger att
              äldreomsorgen måste prioriteras nu och framöver. Det gäller även
              när tv-kamerorna vänds åt ett annat håll och när strålkastarljuset
              släcks för den här gången.
            </seg>
          </u>
          <note n="d58ff3bb">
            I detta anförande instämde Monica Green (S).
          </note>
          <note type="speaker" n="1500d734">
            Anf. 21 MARGARETA B KJELLIN (M):
          </note>
          <u who="margareta_b_kjellin_8fefe8" xml:id="i-5e33c60bdc21dc79-2" n="d2e4fbd4">
            <seg n="1ce6c9b7">
              Fru talman! Jag tror att Lena Hallengren sov när jag höll mitt
              första anförande. Jag var mycket tydlig med att missförhållanden
              finns i alla typer av kommuner. I Gävle till exempel bedrivs 50
              procent av äldreomsorgen i privat regi. Gävle har aldrig varit
              borgerligt styrt. Det finns till och med Caremaboenden där som
              är riktigt bra.
            </seg>
            <seg n="beb73428">
              Det handlar om något annat. Det handlar om medarbetarna. De som
              arbetar inom äldreomsorgen måste ha bra arbetsförhållanden. De
              måste ha möjlighet till kompetensutveckling. Därför är jag så
              glad åt Omvårdnadslyftet som ger den möjligheten.
            </seg>
            <seg n="88815beb">
              Det finns dock ett stort bekymmer. Många lasas in och blir fast
              anställda inom äldreomsorgen utan att ha relevant utbildning.
              Hur ser oppositionen på inlasad outbildad personal? Kompetensen
              är viktig. Bemanningen är också viktig. Men det måste anpassas
              efter individuella behov. Det är bra att Socialstyrelsen lägger
              fast vissa kriterier. Men det är inte rimligt att detaljstyra.
            </seg>
            <seg n="890fcb6e">
              I gårdagens hearing om äldreomsorgen sade man att det är viktigt
              med ett tydligt ledarskap och kvalitet och att vi måste vara rädda
              om medarbetarna. Jag ser att det är på gång. Vi har verkligen
              fått upp äldreomsorgen som det viktigaste att satsa på inom välfärden.
            </seg>
            <seg n="2e7a1482">
              Vi har tillfört mycket pengar. Sedan 2006 har vi satt upp kvalitetskriterier.
              Jag känner mig ganska trygg i att vi äntligen är på väg att få
              en äldreomsorg som gör livet värt att leva.
            </seg>
          </u>
          <note type="speaker" n="ab513563">
            Anf. 22 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-9df506100d9ce7cf-2" n="0ff3b172">
            <seg n="a21fd4e7">
              Fru talman! Jag var tillfredsställd i går när Lars-Erik Holm
              från Socialstyrelsen tydligt visade hur deras vårdprogramsarbete
              fortskrider, nämligen att äldre är individer, att man måste ta
              hänsyn till att behoven är olika och att man måste ha flexibla
              lösningar för att det ska bli bra för den äldre. Man ska till
              exempel ha tillgång till nattvak när den äldre personen går mot
              döden och det inte finns anhöriga som kan hjälpa till.
            </seg>
            <seg n="25e972a8">
              Vi måste komma åt kompetensbristen. Det finns utbildningsmöjligheter,
              men få ungdomar söker till vård- och omsorgsprogrammen. Jag undrar
              om det hände något i och med att Ädelreformen infördes och kommunerna
              tog över ansvaret för utbildningen. Tappade undersköterskeyrket
              i status då? Jag vet att utbildningsministern nu kommer att ta
              tag i de här frågorna. De här utbildningarna ska inte leda till
              tjänster som ses som genomgångstjänster. Det ska vara ett karriäryrke
              att vara undersköterska.
            </seg>
            <seg n="9c327866">
              Vi måste komma till rätta med bristen på geriatrisk och gerontologisk
              kompetens. Nu har det startat en översyn av läkarutbildningen
              som tar fasta på att utbildningarna ska innehålla det som patienterna
              har behov av. Det har varit för mycket av stuprör tidigare.
            </seg>
            <seg n="69e86210">
              År 2001 gav Sveriges pensionärsförbund ut en bok med titeln Vågar
              jag bli gammal . Frågan är tyvärr i dag, tio år senare, ännu inte
              besvarad. Men Folkpartiet i alliansregeringen och bröderna och
              systrarna i Alliansen jobbar hårt med att frågan ska kunna besvaras
              med ett entydigt ja.
            </seg>
          </u>
          <note type="speaker" n="03edb632">
            Anf. 23 ANDERS W JONSSON (C):
          </note>
          <u who="unknown" xml:id="i-5ff593e543c60010-2" n="01cf3b1b">
            <seg n="9c6c4ea8">
              Fru talman! Det har varit en bra debatt. Den bild vi har av hur
              situationen ser ut i Sverige är ju ganska samstämmig. Det som
              skiljer oss åt är vilka åtgärder som krävs. Oppositionen har fastnat
              i att det är två viktiga åtgärder. Man vill förbjuda privata företags
              möjligheter till vinst, och man diskuterar frågan om bemanningstal.
              Det kan vara svårt att se skillnaden i debatten när det gäller
              bemanningstal. Vi ser de äldre som individer. De dementa är fullkomligt
              unika individer. Bemanningen måste alltid utgå från individens
              behov. Det är så man kan få fram hur många anställda man ska ha
              och hur många som ska arbeta på de enskilda passen.
            </seg>
            <seg n="d6f5f0b1">
              Regeringen har gett Socialstyrelsen i uppdrag att på alla sätt
              hjälpa kommunerna att göra de kvalificerade bedömningarna utifrån
              individens behov.
            </seg>
            <seg n="d80a0212">
              Vänsteroppositionen har fört fram något annat. De vill att man
              i stället ska fastställa miniminivåer. Det har tidigare varit
              en diskussion om huruvida det ska ske på statlig nivå. Nu gäller
              diskussionen om att kommunen ska fastställa siffrorna. Äldreomsorg,
              demensvård eller vård av de mest sjuka äldre är betydligt mer
              kvalificerad än att man kan förvandla dessa människor till pinnar
              som med ett enkelt matematiskt grepp förvandlas till bemanningstal.
              Det kommer vi aldrig att ställa upp på. Däremot ska Socialstyrelsen
              naturligtvis på alla tänkbara sätt hjälpa kommunerna att bättre
              kunna göra de här bedömningarna.
            </seg>
            <seg n="05d9e9f1">
              I Sandviken har Socialstyrelsen gått in och skarpt påtalat att
              det är ett lagbrott att dra ned på bemanningen och låta dementa
              vara ensamma på natten bakom låsta dörrar. Det visar att systemet
              fungerar. Så ser vi i Alliansen på bemanningstalen.
            </seg>
          </u>
          <note type="speaker" n="ddc61bf2">
            Anf. 24 PER RAMHORN (SD):
          </note>
          <u who="per_ramhorn_ce43b3" xml:id="i-64e4687c18439c2a-2" n="e3b44d26">
            <seg n="47b6f28b">
              Fru talman! Jag ska inte förlänga denna debatt så mycket. Jag
              vill tacka för en bra och givande debatt. Jag är säker på att
              vi kan så mycket bättre när det gäller svensk äldreomsorg.
            </seg>
            <seg n="8247599f">
              Jag tror faktiskt att samtliga här inne vill ha en värdig äldreomsorg
              som vi kan vara stolta över. Men vägen dit kan naturligtvis se
              lite olika ut.
            </seg>
            <seg n="ac3788ff">
              Till sist vill jag säga följande till Eva Olofsson: Enligt Socialstyrelsen
              finns det ingen kvalitetsskillnad mellan privat och kommunalt
              driven äldreomsorg. Det bekräftar också den erfarenhet som jag
              själv har av äldreomsorgen.
            </seg>
            <seg n="a84df842">
              Vi tycker att de äldre själva ska få välja vilken omsorg de vill
              ha på ålderns höst. Det ska inte politiker som Eva Olofsson göra.
            </seg>
            <seg n="2ff884ff">
              Till sist önskar jag alla en god jul och ett gott nytt år.
            </seg>
          </u>
          <note type="speaker" n="b6cdccb1">
            Anf. 25 EVA OLOFSSON (V):
          </note>
          <u who="eva_olofsson_7c489a" xml:id="i-19e062a30bb153f7-2" n="386fc9f0">
            <seg n="43f269e6">
              Fru talman! Jag konstaterar bara att Sverigedemokraterna fortsätter
              i högerfållan där vi vet att de hör hemma. De tycker att riskkapitalbolag,
              vilkas enda intresse är att göra största möjliga vinst, ska driva
              äldreomsorg i Sverige och kunna ta skattepengar till vinst i stället
              för att använda dem till äldreomsorg.
            </seg>
            <seg n="cc767359">
              Jag vill ställa en fråga till Anders W Jonsson. Ska vi inte kunna
              komma överens i socialutskottet utan få lov att ta en riksdagsomröstning
              i dessa frågor igen? Vi har aldrig sagt att vi inte ska anpassa
              detta till individen, vi har aldrig sagt att det inte ska anpassas
              till lokala förhållanden, och vi har aldrig talat om minimibemanning.
              Om du menar att du har hört mig säga det någon gång ljuger du.
            </seg>
            <seg n="e8004c1c">
              Jag vill använda den sista minuten för att tala om vad Vänsterpartiet
              vill. Det var så tydligt i går från Kommunal, från forskare och
              från Socialstyrelsen att resurserna till äldreomsorgen har minskat
              under en lång rad år och att det drabbar kvaliteten. Vi har inte
              tillräckligt bra äldreomsorg på grund av att det finns för lite
              pengar. Vi har också arbetsvillkor som inte är rimliga och som
              inte fungerar för personalen. Då räcker det inte med värdegrunder
              och annat. Vi måste tillföra resurser. Därför har Vänsterpartiet
              som enda parti öronmärkt pengar till mer personal i ett första
              steg i demensvården. Vi kommer att gå vidare.
            </seg>
            <seg n="de165c49">
              Våra 3 miljarder skulle innebära att man skulle kunna ge sex
              timmar mer i veckan till varje demenssjuk. Det skulle göra skillnad.
              Men vi satsar ordentligt på kompetens. Detta har vi drivit i många
              år en tioårig satsning på 4 miljarder. Dessutom vill vi se till
              att kommunerna har råd att skicka sin personal på utbildning genom
              utbildningsvikariat.
            </seg>
            <seg n="f35fd6fb">
              Vi vill satsa på ett matlyft. Vi tycker att maten ska ha en självständig
              roll och inte kunna bli censurerad som den blev i Vällingby.
            </seg>
            <seg n="23e8c4e5">
              Vi tycker att lex Sarah-ärenden ska gå till en oberoende myndighet.
            </seg>
            <seg n="af65770a">
              Vi har alltså en rad förslag på en bättre äldreomsorg. Men det
              viktigaste av allt är att vi inte kan fortsätta att dra ned på
              resurserna och lägga över detta på döttrarna och de andra anhöriga.
              Vi måste satsa mer pengar på äldreomsorgen.
            </seg>
          </u>
          <note n="158de473">
            I detta anförande instämde Agneta Luttropp (MP).
          </note>
          <note type="speaker" n="72c8a1cf">
            Anf. 26 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-8890af5238e73c48-0" n="1b8b0abf" next="i-ff0be2384cc56178-0">
            <seg n="be833d82">
              Fru talman! Det har redan uträttats stora saker i äldreomsorgen
              i dag. Många äldre har fått hjälp att komma upp ur sängen, fått
              en morgondusch och fått lite frukost i magen. Många äldre har
              också fått en klapp på kinden och en vänlig godmorgonhälsning.
            </seg>
            <seg n="8b637d29">
              Det finns fantastisk personal på kommunala äldreboenden och på
              privata boenden. Det finns risk för vanvård i kommunala boenden
              och i privata boenden. Det kan hända överallt. Det är därför som
              regelverket måste vara tydligt, och en ny tillsynsorganisation
              med större befogenheter gör nytta.
            </seg>
            <seg n="2a14b2e2">
              Kan man vaccinera mot misskötsel och vanvård? Nej, det kan man
              inte helt och hållet. Det riskerar alltid att finnas människor
              som gör misstag. Det gör vi alla. Men jag vill starkt betona att
              vi kan göra någonting åt de systematiska bristerna. De kan förebyggas.
              Med ett bra uppföljnings- och utvärderingssystem kan man vaccinera
              mot systematiska brister. Med ett bra värdegrundsarbete kan man
              vaccinera mot systematiska brister. Med kompletterande förslag
              om bemanning och kompetens kan man understödja också detta. Vi
              har påbörjat en resa i denna riktning för att helt förebygga systematiska
              brister.
            </seg>
            <seg n="8dcc1d6b">
              Jag hoppas på konstruktivitet också från oppositionen eftersom
              denna fråga är för viktig för att drunkna i en oresonlig och oförsonlig
              debatt. Regeringen kommer oförtrutet att arbeta vidare.
            </seg>
            <seg n="07090634">
              Jag tackar för dagens debatt och önskar talmännen, riksdagens
              ledamöter och åhörare en riktigt god jul.
            </seg>
          </u>
          <note n="95ca90c8">
            I detta anförande instämde Anders Andersson och Roland Utbult
            (båda KD).
          </note>
          <note n="c107ded4">
            Överläggningen var härmed avslutad.
          </note>
          <note n="27daba98">
            2 § Avsägelse
          </note>
          <note n="d4f2c0d3">
            Förste vice talmannen meddelade att Helena Leander (MP) avsagt
            sig uppdraget som suppleant i riksbanksfullmäktige.
          </note>
          <note n="0c3226a1">
            Kammaren biföll denna avsägelse.
          </note>
          <note n="d35b95ec">
            3 § Anmälan om kompletteringsval till riksbanksfullmäktige
          </note>
          <note n="000a4744">
            Förste vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Agneta Börjesson som suppleant
            i riksbanksfullmäktige.
          </note>
          <note n="b8d16215">
            Förste vice talmannen förklarade vald till
          </note>
          <note n="6f5e17fa">
            suppleant i riksbanksfullmäktige
          </note>
          <note n="73ae1711">
            4 § Anmälan om inkommet protokollsutdrag från utskott
          </note>
          <note n="8bfeda6d">
            Förste vice talmannen anmälde att ett utdrag ur prot. 2011/12:11
            för torsdagen den 15 december i ärende om subsidiaritetsprövning
            av EU-förslag inkommit från skatteutskottet.
          </note>
          <note n="fa22bad9">
            5 § Anmälan om inkomna faktapromemorior om förslag från Europeiska
            kommissionen
          </note>
          <note n="884057fb">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="maria_larsson_minister_2010" xml:id="i-ff0be2384cc56178-0" n="1b8b0abf" prev="i-8890af5238e73c48-0">
            <seg n="4b504e03">
              KOM(2011)709
            </seg>
            <seg n="5ded7718">
              Interpellationen kommer att besvaras tisdagen den 24 januari
              2012. Tid var utsatt för debatt den 16 december men detta är inte
              möjligt eftersom jag då måste vårda sjukt barn.
            </seg>
            <seg n="b790cdf2">
              Skälet till dröjsmålet är att beredning pågår.
            </seg>
            <seg n="5ded7718">
              Interpellationen kommer att besvaras tisdagen den 24 januari
              2012. Tid var utsatt för debatt den 16 december men detta är inte
              möjligt eftersom jag då måste vårda sjukt barn.
            </seg>
          </u>
          <note n="e2e66571">
            KOM(2011)700
          </note>
          <note n="c356da73">
            6 § Anmälan om inkommen granskningsrapport från Riksrevisionen
          </note>
          <note n="5f5d1773">
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note n="b91d4774">
            7 § Anmälan om fördröjda svar på interpellationer
          </note>
          <note n="7c387013">
            Till riksdagen hade inkommit följande skrivelser:
          </note>
          <note n="1de7558e">
            Interpellation 2011/12:162
          </note>
          <note n="0ea884e2">
            Interpellation 2011/12:162 Fritidspedagogers ansvar och befogenheter
          </note>
          <note n="9ade8e6c">
            Jan Björklund
          </note>
          <note n="77abca83">
            Interpellation 2011/12:164
          </note>
          <note n="d1390184">
            Interpellation 2011/12:164 Mänskliga rättigheter på sjön
          </note>
          <note n="e5068fcd">
            Interpellationen kommer att besvaras onsdagen den 21 december
            2011.
          </note>
          <note n="789b3666">
            Lennart Renbjer
          </note>
          <note n="0415feb3">
            Interpellation 2011/12:166
          </note>
          <note n="75372dd4">
            Interpellation 2011/12:166 It i skolan
          </note>
          <note n="9ade8e6c">
            Jan Björklund
          </note>
          <note n="33e00250">
            8 § Hänvisning av ärenden till utskott
          </note>
          <note n="353846a0">
            Föredrogs och hänvisades
          </note>
          <note n="4cde2d86">
            den 9 februari 2012
          </note>
          <note n="391b534d">
            den 8 februari 2012
          </note>
          <note n="4cde2d86">
            den 9 februari 2012
          </note>
          <note n="7650c4f5">
            den 7 februari 2012
          </note>
          <note n="165bf0d4">
            9 § Förnyad bordläggning
          </note>
          <note n="9ae25ed9">
            Föredrogs och bordlades åter
          </note>
          <note n="5fe8b33d">
            10 § Svar på interpellation 2011/12:127 om kraftfulla sanktioner
            mot den syriska regimen
          </note>
          <note type="speaker" n="60f8014d">
            Anf. 27 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-0" n="997fbdd7">
            <seg n="4d46680c">
              Fru talman! Amineh Kakabaveh har frågat mig huruvida jag ämnar
              arbeta för att Sverige aktivt verkar för att FN utvidgar sanktionerna
              mot Syrien och om jag, inom EU, kommer att verka för att EU:s
              sanktioner utvidgas. Frågorna är ställda mot bakgrund av det ökade
              våldet och repressionen i Syrien och att Arabförbundet beslutat
              om att införa sanktioner mot landet.
            </seg>
            <seg n="4e60f051">
              Jag delar frågeställarens oro över situationen och utvecklingen
              i Syrien. Sverige har sedan övergreppen mot civilbefolkningen
              började agerat inom både EU och FN för att öka trycket mot regimen
              i Damaskus. EU:s politik är tydlig och har kommit till uttryck
              i en rad rådsslutsatser och uttalanden. Assad måste stiga åt sidan
              för att ge plats åt en fredlig övergång till demokrati. Vi fördömer
              regimens omfattande våld och kräver att det upphör omedelbart.
            </seg>
            <seg n="cbd2ef55">
              EU har infört sanktioner mot regimen. De första sanktionerna
              infördes i maj och har sedan dess successivt utvidgats till att
              omfatta dryga åttiotalet personer och trettiotalet enheter och
              företag som är ansvariga för repressionen i Syrien.
            </seg>
            <seg n="d866a308">
              Vi har även tagit beslut om riktade sanktioner på flera sakområden,
              däribland förbud mot vapenleveranser, it- och telekomutrustning
              som huvudsakligen avses användas av regimen för övervakning, förbud
              mot försäljning och import av oljeprodukter och teknologi som
              kan användas inom olje- och gasområdet, deltagandet i byggandet
              av nya elektricitetskraftverk, öppnande av nya bank- och representationskontor
              och andra samverkansformer mellan banker i EU och syriska banker,
              handel med syriska statspapper samt försäkringar till den syriska
              regeringen, dess myndigheter och företrädare. Även begränsningar
              i möjligheterna att genom stöd och garantier främja handel med
              Syrien och att ge nya utfästelser om bidrag eller mjuka krediter
              till Syriens regering utom för humanitära ändamål eller utvecklingsändamål
              har införts. EU kommer kontinuerligt att se över möjligheterna
              att föreslå ytterligare sanktioner om repressionen inte upphör.
            </seg>
            <seg n="6e0de9bc">
              I arbetet med att utarbeta och besluta om sanktioner fäster Sverige,
              i denna fråga liksom i andra, stor vikt vid att sanktionerna ska
              vara effektiva och riktade. Dessa smarta sanktioner riktar sig
              mot regimen och försöker undvika att i onödan slå mot vanliga
              människor eller mot oppositionens möjligheter att verka. Därför
              anser Sverige att det är viktigt att konsekvenserna noga analyseras
              innan man inför sanktioner som kan få den effekten.
            </seg>
            <seg n="bfb7c05a">
              Sverige och EU har varit tydliga med besvikelsen över att FN:s
              säkerhetsråd inte har kunnat anta en resolution om Syrien. Vi
              arbetar för att frågan ska tas upp igen. Detta sker i nära samarbete
              med bland annat Arabförbundet och Turkiet. Det senaste dygnet
              har inneburit att möjligheterna för en utveckling i den riktningen
              sannolikt har förbättrats.
            </seg>
            <seg n="ccfb8341">
              Parallellt med säkerhetsrådsarbetet har Sverige verkat för att
              inom generalförsamlingens tredje utskott få till stånd en resolution
              om situationen för de mänskliga rättigheterna i Syrien. En sådan
              resolution antogs med överväldigande majoritet av tredje utskottet
              den 22 november. Sverige har också ställt krav på en specialsession
              om Syrien i FN:s råd för de mänskliga rättigheterna. Vid specialsessionen
              den 2 december beslöt rådet bland annat att inrätta ett FN-mandat
              för en specialrapportör för de mänskliga rättigheterna i Syrien.
              Vidare uppmanades Syrien i skarpa ordalag att respektera de mänskliga
              rättigheterna samt att samarbeta med och ge tillträde till FN:s
              representanter.
            </seg>
          </u>
          <note type="speaker" n="6b8db30d">
            Anf. 28 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-64a682a81082e033-0" n="536218e5">
            <seg n="893acd0e">
              Fru talman! Tack, Carl Bildt, för svaret och redogörelsen. Det
              är positivt att EU och Arabförbundet har vidtagit vissa åtgärder
              gällande sanktioner mot Syrien. Frågan är bara om dessa har varit
              verkningsfulla?
            </seg>
            <seg n="0ac61f4e">
              Fru talman! Dagligen konfronteras vi med fasansfulla bilder av
              hur det syriska folkets frihetslängtan möts av förtryck och terror
              av regimen al-Assad. Detta ser vi trots att mediernas rapportering
              är begränsad på grund av trycket mot journalister och det fria
              ordet. Al-Assads förtryck av oppositionella tycks inte känna några
              gränser.
            </seg>
            <seg n="21b4b79e">
              Sedan den arabiska våren nådde Syrien har korta sekvenser från
              demonstranters kameror visat den skräck som råder i landet. Navi
              Pillay, som är FN:s officiella företrädare gällande MR-frågor,
              menar att de ansvarliga måste ställas inför internationella brottmålsdomstolen
              i Haag och att al-Assad måste ställas inför rätta. Detta menar
              även Amnesty International.
            </seg>
            <seg n="00b7820a">
              På nio månader har mer än 5 000 människor dödats. Bland dessa
              är 300 barn. Enligt Amnesty dödas dagligen mellan 20 och 40 personer,
              och i vissa områden av landet är siffran ännu högre. Arresteringarna
              har omfattat mer än 15 000 personer och flera tusen har flytt
              landet.
            </seg>
            <seg n="3599abd8">
              Enligt information vid ett möte här i riksdagen i går med företrädare
              för Amnesty och människorättsaktivister från Syrien har 8090 procent
              av de gripna torterats eller är mördade och försvunna.
            </seg>
            <seg n="721391d6">
              Det enda brottet har varit att folk har genomfört fredliga demonstrationer
              mot regimen. Vittnesmål ger en bild av en ohållbar situation där
              sjuka och sårade till och med berövas rätten till vård utan att
              behöva riskera repressalier samtidigt som sjukvårdspersonalen
              ställs inför svåra dilemman. I en färsk rapport, Health Crisis:
              Syrian Government Targets the Wounded and Health Workers, beskriver
              Amnesty International en situation där inte ens sjuka och skadade
              skonas. Den syriska regimen använder till och med sjukhusen för
              att finna, gripa och tortera människor som har visat sitt missnöje
              med regeringen.
            </seg>
            <seg n="5d2074e9">
              Fru talman! Det räcker inte med att vänta på Arabförbundets och
              Turkiets initiativ. Det vet vi redan. Många av de regimer som
              i dag tar initiativ till sanktioner mot regimen är själva totalitära.
              Tidsfristen har bara gynnat regimen Bashar al-Assad. Därför är
              det viktigt att inte förlänga den mer. Det måste finnas verkningsfulla
              sanktioner. Därför är vi många här i riksdagen som kräver vi har
              också bildat ett nätverk att Carl Bildt och den svenska regeringen
              här och nu ska ta initiativ till att utvidga sanktionerna.
            </seg>
            <seg n="02a8ada5">
              Jag undrar: Vad gör Carl Bildt och regeringen för att utvidga
              sanktionerna och stoppa framför allt Ericssons försäljning av
              teleteknik som bidrar till att regimkritiker övervakas, grips
              och förföljs?
            </seg>
          </u>
          <note type="speaker" n="9ca32273">
            Anf. 29 JENS HOLM (V):
          </note>
          <u who="jens_holm_726eb1" xml:id="i-90262a8c3281f1a4-0" n="39eca3ad">
            <seg n="32982d38">
              Fru talman! Tack till Amineh Kakabaveh för en väldigt viktig
              interpellation! Vi är nog alla bestörta över situationen i Syrien.
              Jag tror att vi alla vill göra det vi kan för att stoppa förtrycket
              och förföljelserna av människorna där. Frågan är dock om vi verkligen
              gör allt vi kan. Gör utrikesministern och regeringen verkligen
              allt de kan?
            </seg>
            <seg n="9c6e892f">
              Låt oss se några år tillbaka i tiden. Jag tycker inte att den
              här regeringen har en särskilt smickrande historia när det gäller
              Syrien. Mellan 2006 och 2010 uppgick de statliga exportkrediterna
              till Syrien till 139 miljoner kronor. Handelsminister Ewa Björling
              ledde en näringslivsdelegation till Damaskus i Syrien 2009, bland
              annat med representanter från Ericsson. Detta återgäldade den
              syriska regimen med ett besök av vice premiärminister Abdullah
              al-Dardari, som var på besök här i våras och åt mat enligt uppgift
              älg tillsammans med handelsministern i Arvfurstens palats.
            </seg>
            <seg n="5da11ae9">
              Jag är smått bestört över de intima relationerna med regimen
              i Syrien. Vi kan också se att den svenska exporten till Syrien
              sedan den borgerliga regeringen tog över har tredubblats. Det
              rör sig nästan bara om Ericssons export.
            </seg>
            <seg n="492cc87d">
              Vi i Vänsterpartiet och många andra har föreslagit att man ska
              utvidga sanktionerna mot den syriska regimen, precis som Amineh
              Kakabaveh sade, så att telekomutrustning inte kan användas för
              att övervaka, spåra och förfölja och därmed förtrycka oppositionen
              i Syrien. Vi vet att Ericsson har ett system som heter Ranos och
              som gör det möjligt för regimen att just spåra upp och övervaka
              sin egen befolkning. Vi måste se till att detta inte får fortsätta.
            </seg>
            <seg n="faa41c79">
              Den här frågan var uppe på utrikesministrarnas möte för bara
              ett par veckor sedan. Enligt uppgift var det Sverige som stoppade
              att man skulle utvidga sanktionerna. Det får inte vara något snack
              om att när ekonomiska intressen, Ericssons profit och våra investeringar
              i exportkrediter står i motsats till de mänskliga rättigheterna
              är det självklart de mänskliga rättigheterna som alltid måste
              stå i förgrunden.
            </seg>
            <seg n="5a68c5a1">
              Därför vill jag fråga Carl Bildt: Är du nu beredd att göra som
              de andra länderna i Europa vill och utvidga sanktionerna, precis
              som Amineh Kakabaveh sade tidigare, så att telekomutrustning inte
              ska kunna användas för att spåra och förfölja oppositionen i Syrien?
              Jag undrar också om regeringen nu kan lova att vi aldrig mer kommer
              att betala ut exportkrediter som gynnar regimen i Syrien. Jag
              undrar också om det nu äntligen blir ett slut på näringslivsresorna
              till regimen i Syrien.
            </seg>
          </u>
          <note type="speaker" n="56a9608b">
            Anf. 30 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-1" n="997fbdd7">
            <seg n="cecc39b2">
              Fru talman! Vänsterpartiet har en annorlunda syn på de här frågorna.
              Det är bara att inse det.
            </seg>
            <seg n="5de96a65">
              Jag tillhör dem som anser att vi ska utöka kontakterna med samhället
              även i länder som har förhatliga och diktatoriskt inriktade regimer.
              Ekonomiska kontakter är också viktiga i det sammanhanget. Det
              kan gälla Kina. Det gällde en gång i världen Sovjetunionen. Det
              kan gälla Vietnam och till och med Kuba. Vi ska bedriva handel
              med dem, för det bidrar till den långsiktiga utvecklingen och
              liberaliseringen av dessa länder. Det bidrar till att bygga upp
              en medelklass som kan vara basen för demokrati.
            </seg>
            <seg n="08f81f4e">
              Jag har inte ätit älg med vice premiärministern från Syrien i
              Helsingfors. Men jag har varit i Damaskus och träffat presidenten
              för att diskutera både den inrikespolitiska utvecklingen i landet,
              för ett antal år sedan, och landets utrikespolitiska position.
              Det gällde situationen i Libanon, relationerna till Iran och fredsprocessen
              med Israel. Diplomati är ett instrument som är till för att användas,
              inte för att förbjudas. Det gäller också samtal, alldeles oavsett
              vad som råkar serveras vid måltiderna som kommer i fråga.
            </seg>
            <seg n="11b38250">
              Amineh Kakabaveh började med att tala om hur vi såg vad som inträffade
              i Syrien genom scenerna från demonstranternas mobilkameror. Det
              är riktigt. I början av 1980-talet dödades tiotusentals människor
              i Syrien. Vi visste ingenting, ingenting, ingenting och ingenting
              av vad som inträffade, för det var mörkt och stängt.
            </seg>
            <seg n="244e6886">
              I dag vet vi inom timmar, minuter och ibland inom sekunder vad
              som inträffar på gatorna i Homs, Hama, Latakia eller kanske Aleppo
              och Damaskus. Det vet vi genom den teknologi som med Twitter,
              Facebook och annat har gjort revolutionen i arabvärlden möjlig.
              Vi har bidragit till detta, och det ska vi vara stolta över.
            </seg>
            <seg n="4f34a21e">
              Sedan har vi infört sanktioner mot allting som kan användas till
              övervakning och spårning av olika slag utöver det som ligger i
              systemet självt. Det överväger vi nu att genomföra också med andra
              länder.
            </seg>
            <seg n="910d43ac">
              Vad kan vi då göra för att påverka situationen i landet? Samverkan
              med Arabförbundet och Turkiet är väldigt viktigt. Vi ligger snart
              på gränsen av de sanktionsinstrument som vi har till vårt förfogande
              från Europeiska unionens sida. Det vi framför allt har haft är
              oljehandeln. Det kommer att slå mycket hårt. Det var cirka en
              tredjedel av den syriska utrikeshandeln det handlade om i det
              här fallet. Det slår successivt hårt, och valutareserven eroderas.
              Vi börjar se de effekterna på den syriska ekonomin.
            </seg>
            <seg n="f51f9f98">
              Det är klart att Turkiet och Arabförbundet har en annan kraft.
              Sedan ska vi vara medvetna även där om att det finns svårigheter
              som vi inte ska underskatta. Libanon är ett skört samhälle. Det
              har ställt sig utanför sanktionerna. Vi kan inte fördöma det alltför
              starkt. Irak är ett skört samhälle. Jordanien har en skör ekonomi.
              Alla dessa har effekter av sanktionspolitiken som vi inte kan
              bortse från om vi är intresserade av stabiliteten i den vidare
              regionen.
            </seg>
            <seg n="0d720b09">
              Instrumenten vi har är dock inte bara sanktioner, tack och lov.
              Det är också de politiska kontakterna vi har med olika företrädare
              för de olika syriska oppositionsgrupperingarna. Det gäller självfallet
              framför allt de som är utanför Syrien, där vi uppmuntrar dem att
              ha kontakter inne i landet, men också inne i Syrien.
            </seg>
            <seg n="3b393a31">
              En väldigt viktig del av vår samlade verksamhet är att uppmuntra
              den syriska oppositionen att samarbeta med varandra, att vara
              icke-våldsintriktade, att vara icke-sekteristiska och ha en generös
              inställning till de minoriteter i detta mångfasetterade land som
              annars riskerar att se ett fortsatt stöd till regimen som sättet
              att verka för sin egen framtid.
            </seg>
            <seg n="d61f36d7">
              De politiska kontakterna är måhända till och med ett effektivare
              instrument än sanktionerna när det gäller att åstadkomma den förändring
              som måste komma.
            </seg>
          </u>
          <note type="speaker" n="80bc58e9">
            Anf. 31 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-64a682a81082e033-1" n="536218e5">
            <seg n="49725a94">
              Herr talman! Tack, Carl Bildt! Jag instämmer i att tekniken har
              hjälpt människor att utvecklas och gjort att andra människor i
              världen får veta om de skräckscener som utspelas på gatorna i
              Syrien och i andra delar av världen.
            </seg>
            <seg n="c0200624">
              Jag måste också säga, utrikesminister Carl Bildt, att vi i går
              hade ett möte med Amnesty och representanter från Syrien. De har
              haft ett möte med Ericssons chefer och företrädare. Ericsson har
              inte uteslutit att telekomteknik från Sverige kan ha bidragit
              till att regimen förföljer regimkritiker.
            </seg>
            <seg n="60520973">
              I det sammanhanget vill jag ställa en fråga till utrikesministern.
              EU:s ministerråd hade beslutat att EU-kommissionen skulle undersöka
              om denna teknik verkligen har använts för att förfölja människor.
              Jag undrar hur långt man har kommit i den frågan.
            </seg>
            <seg n="98fb29b2">
              Det är inte bara Sverige, utrikesministern, som bidrar med detta,
              utan både kinesiska och koreanska telekomsystem. Det är Syriens
              telesystem som är grunden för all kontroll. Det är inte så att
              om inte Ericsson befinner sig i landet kommer hela telestrukturen
              att rasa, tvärtom.
            </seg>
            <seg n="b1313fe5">
              Enligt de som själva är från landet och känner systemet har regimen
              total kontroll över läget. Därför är det viktigt att se till att
              det inte kommer att skrivas in i historien att Sverige har bidragit
              till att tusentals har dödats eller förföljts. Konsekvenserna
              får vi efteråt. Det är viktigt, Carl Bildt.
            </seg>
            <seg n="e382d14d">
              Sverige har varit en tongivande röst, och många har förväntningar.
              Vi är många som med bestörtning har reagerat på att du har lagt
              in ditt veto när EU:s utrikesministrar har mötts för att besluta
              om de utvidgade sanktionerna, som min vän Jens Holm också har
              påpekat.
            </seg>
            <seg n="51778c91">
              Förväntningarna är många. Människoliv skördas dagligen. Det är
              oskyldiga människor. Jag undrar om utrikesministern, Sverige och
              EU vill försöka att kräva att Bashar al-Assad ställs inför rätta.
              Det har gått 40 år av förtryck från en hel familj med blodiga
              händer. Man har förbisett Libyen, bin Ladin och Mubarak. Nu är
              det Bashar al-Assad.
            </seg>
            <seg n="c7f6f826">
              I stället för att ställa de ansvariga inför rätta räknar man
              med att de förr eller senare kommer att försvinna. Västvärlden
              har haft mycket inverkan i diktaturregimerna genom att till exempel
              bidra till ekonomin. Jag håller med om att det är viktigt att
              använda instrumentet politisk diplomati. Men det måste ske i kombination
              med utvidgade sanktioner som har inverkan för att rädda människor.
              De mänskliga rättigheterna har alltid kommit i kläm.
            </seg>
          </u>
          <note type="speaker" n="f44aa6f2">
            Anf. 32 JENS HOLM (V):
          </note>
          <u who="jens_holm_726eb1" xml:id="i-90262a8c3281f1a4-1" n="39eca3ad">
            <seg n="bf45e728">
              Herr talman! Utrikesminister Carl Bildt får det att låta som
              att det inte förekommer någon övervakning med hjälp av mobilsystem
              i Syrien. Ericsson har levererat systemet Ranos till den syriska
              regimen. Andra företag undviker att investera i Syrien just därför
              att de inte vill beblanda sig med den syriska regimen.
            </seg>
            <seg n="e7fa06fa">
              Det är detta vi vill åt. Den syriska regimen använder vår teknikutrustning.
              Ericsson kan kamma hem stora profiter, och oppositionen förföljs
              och förtrycks. Det är just därför det hade varit så bra om du
              och Sverige hade backat upp de andra europeiska länderna när ni
              utrikesministrar träffades så att man hade kunnat utvidga sanktionerna
              till att även gälla telekomutrustning som kan användas mot oppositionen.
            </seg>
            <seg n="ee1934b7">
              Jag hade också två konkreta frågor som jag inte fick svar på.
              Det är många frågor i luften, men jag ställer dem igen. Kan utrikesministern
              lova att det inte blir några fler exportkrediter till Syrien?
              De 139 miljoner kronor som vi hittills har plöjt ned i Syrien
              kanske inte var så bra. Kan vi lova att det inte blir någonting
              mer av det så länge förtrycket finns kvar? Den andra frågan är:
              Kan utrikesministern lova att det inte blir några fler näringslivsresor
              till Damaskus så länge som förtrycket består?
            </seg>
          </u>
          <note type="speaker" n="77724306">
            Anf. 33 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-2" n="997fbdd7">
            <seg n="a67dfc61">
              Herr talman! Svaret på Jens Holm frågor framgår av svaret på
              interpellationen, om han hade lyssnat. Jag ska inte ägna mig åt
              att rätta de sakfel han har vad gäller telekommunikationsutrustning.
              Men lite efterforskande av fakta skulle nog underlätta utvecklingen
              av politikarbetet också inom Vänsterpartiet; jag säger detta i
              all vänskaplig mening som ett litet råd om hur man ska driva saklig
              och effektiv oppositionspolitik.
            </seg>
            <seg n="884db7e1">
              Låt mig bara säga något kort, för att inte göra det hela för
              långt: Vi tror inte att det ligger i vårt intresse att släcka
              ned internet eller mobiltelefoner i vare sig Syrien, Iran, Kina
              eller något annat samhälle tvärtom. Detta är frihetstekniker.
              Det finns risker med det, och det är därför vi stoppar alla former
              av övervakningstekniker. Det kan vara som Amineh Kakabaveh säger
              att sådant levereras av kineser och andra. Det kan vi dess värre
              inte göra så mycket åt. Men vi ska inte leverera det, och vi gör
              det inte heller.
            </seg>
            <seg n="ac745924">
              Vad är då vår strategi i detta mycket allvarliga läge för Syrien?
              Den första punkten är att vi nu arbetar med förnyad kraft för
              en resolution i FN:s säkerhetsråd. Där har detta inträffat att
              Ryssland har lagt ett förslag på bordet. Det är inte tillfredsställande
              som det nu är utformat. Men det är en förändring till det bättre
              att Ryssland nu är berett att diskutera en resolution i säkerhetsrådet.
              Det har man lagt in sitt veto mot intill alldeles nyligen. EU-länderna
              kommer nu att arbeta för att försöka förbättra detta och för att
              få en resolution i säkerhetsrådet. Den innehåller inte sanktioner,
              men den är ett första viktigt steg.
            </seg>
            <seg n="611e7d05">
              Den andra punkt jag skulle vilja nämna är utvidgade kontakter
              med oppositionen, inte minst för att säkerställa att oppositionen
              har den breda representativitet för hela det syriska samhällets
              mångfald som är en förutsättning för att de ska ha den tillräckliga
              politiska kraften. Där kan både vi och andra länder göra åtskilligt.
            </seg>
            <seg n="f8263843">
              Den tredje punkten är de fortsatta sanktionerna, även om jag
              inte tror att sanktionspolitiken har så många vägar kvar. Det
              handlar framför allt om den successivt starkare effekten av de
              sanktioner som beslutades om för ett bra tag sedan.
            </seg>
            <seg n="d7003be2">
              Den fjärde punkten är självfallet fortsatt stark koordinering
              mellan Europeiska unionen, Arabförbundet och Turkiet. Vi hade
              Arabförbundets generalsekreterare al-Arabi på vårt möte här för
              någon vecka sedan, och vi kommer inom kort också att i EU-kretsen
              i dess helhet det utgår jag ifrån träffa Turkiets utrikesminister
              Ahmet Davutoglu som är en av dem som driver dessa frågor hårdast.
              Då ska vi diskutera de olika åtgärder som kan komma i fråga.
            </seg>
            <seg n="7e2a5c2f">
              Den femte punkten är humanitärt stöd. Det är i första hand självfallet
              stöd till dem som har flytt från Syrien, huvudsakligen till Turkiet.
              Men vi diskuterar också olika sätt att försöka få in en utökad
              humanitär hjälp. Där spelar ett samarbete med Arabförbundet och
              ett samarbete mellan Arabförbundet och FN vad gäller observatörer
              en viktig roll för att underlätta det humanitära tillträdet.
            </seg>
            <seg n="82492bcd">
              Dessa fem punkter tror jag är den realistiska och verkningsfulla
              politik som vi har anledning att ägna oss åt. Det är det som är
              regeringens och Europeiska unionens inriktning.
            </seg>
          </u>
          <note type="speaker" n="43447e6c">
            Anf. 34 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-64a682a81082e033-2" n="536218e5">
            <seg n="cb321b1d">
              Herr talman! Jag tackar Carl Bildt. Det är positivt att man tar
              initiativ till att möta representanter för Arabförbundet och så
              vidare. Men som jag, Amnesty International och många andra tidigare
              har påpekat förlängs bara initiativen. Tidsfristen har gjort att
              regimen agerar ännu hårdare och ännu värre mot sitt eget folk.
              Därför undrar jag, och ställer fortfarande frågan: Vad kan utrikesministern
              göra inom Sverige för att vi inte ska behöva vänta på Arabförbundet?
              De kommer inte att göra så mycket som det syriska folket behöver
              i dag.
            </seg>
            <seg n="a1b567b6">
              Utrikesministern nämnde humanitär hjälp. Det är väldigt viktigt.
              Det finns ett stort behov, och det råder en förödande brist på
              medicin på till exempel de fyra stora sjukhusen. Vi hörde i går
              att det saknas medicin och vård där. Jag undrar vad utrikesministern
              kan göra för att Sverige ska bidra med humanitär hjälp och inte
              med annat just nu.
            </seg>
            <seg n="434d44d1">
              När det gäller statliga bolag vet jag att vi inte kan göra mycket
              åt Kina och Korea. Men vi har också ett moraliskt och etiskt ansvar
              eftersom det gäller ett statligt bolag. Vi förstår detta väl inom
              Vänsterpartiet, men vi har självfallet olika syn på vad som är
              verkningsfullt eller inte och vad som är moraliskt eller inte
              i våra statliga bolag.
            </seg>
            <seg n="3bf272bc">
              Jag har en sista fråga till Carl Bildt. Vi vet att många människor
              har flytt landet. De som återvänder får detta använt som förtal
              mot sig därför att de har lämnat landet. De torteras och förföljs
              efter det att de har återvänt till hemlandet. Sverige skickar
              i dag tillbaka flyktingar. Hur gör vi för att stoppa utvisningarna
              till Syrien?
            </seg>
            <seg n="efc1e2f6">
              God jul och tack så mycket för mig!
            </seg>
          </u>
          <note type="speaker" n="774d5cd6">
            Anf. 35 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-3" n="997fbdd7">
            <seg n="50f1d77e">
              Herr talman! Jag har inte så mycket att tillägga bara en sak.
              En av de viktigaste Facebooksidorna för den syriska oppositionen
              finns i Sverige. Den spelar en stor roll. Jag är mycket angelägen
              om att det ska gå att läsa denna sida icke bara i Sverige utan
              också i Syrien. Jag tror att även Vänsterpartiet i grunden har
              det intresset.
            </seg>
            <seg n="2bbb1569">
              Med detta ber jag att få önska debattdeltagarna Amineh och Jens
              en god jul och så småningom ett gott nytt år och nya interpellationsdebatter.
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="56c22121">
            11 § Svar på interpellation 2011/12:136 om moratorium för olje-
            och gasutvinning i Arktis
          </note>
          <note type="speaker" n="61068d28">
            Anf. 36 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-4" n="997fbdd7">
            <seg n="169ef367">
              Herr talman! Jens Holm har frågat mig om regeringen avser att
              verka för ett moratorium för olje- och gasutvinning i Arktis och
              vilka åtgärder jag avser att vidta för att verka för ett införande
              av marina skyddsområden i Arktis.
            </seg>
            <seg n="43468bcc">
              Den arktiska regionen genomgår för närvarande omfattande förändringar.
              Klimatförändringarna skapar nya utmaningar men också möjligheter
              som Sverige måste förhålla sig till och vara med och påverka.
            </seg>
            <seg n="6ba7e0fe">
              Den 12 maj i år övertog vi ordförandeskapet i Arktiska rådet.
              Det är den främsta arenan för de arktiska staterna där de gemensamt
              kan verka för en ansvarsfull och hållbar utveckling av regionen.
              Samma dag antog regeringen även Sveriges första strategi för den
              arktiska regionen i syfte att ur ett internationellt perspektiv
              presentera Sveriges förhållande till regionen. Strategin fastställer
              tydligt att Sverige kommer att verka för en ekonomiskt, socialt
              och miljömässigt hållbar utveckling i den arktiska regionen.
            </seg>
            <seg n="36c65df9">
              Kuststaterna, såväl i Arktis marina områden som i övriga marina
              områden, utövar suveräna rättigheter i fråga om att utforska och
              utvinna naturtillgångar på kontinentalsockeln. Kuststaterna har
              även jurisdiktion i detta område i fråga om miljöskydd i enlighet
              med FN:s havsrättskonvention. Frågan om olje- och gasutvinning
              eller mineralutvinning i de arktiska havsområdena beslutas om
              av de arktiska kuststaterna Norge, Ryssland, Kanada, USA och andra.
            </seg>
            <seg n="6c1e0326">
              Sverige är och kommer att fortsätta att vara aktivt i det internationella
              samarbetet för att skydda den unika miljön i Arktis och minimera
              de negativa effekterna av och riskerna med en oförväntad ökad
              utvinning. Sverige anser att starka hänsynskrav och hårda begränsningar
              vad gäller oljehantering är nödvändiga i de arktiska havsområdena.
              Sverige verkar för att särskilt känsliga områden ska skyddas från
              exploatering, och de rapporter som tas fram av Arktiska rådet
              bör fokusera på att höja skyddsnivån. Det svenska ordförandeskapet
              i Arktiska rådet prioriterar arbetet med att utveckla rekommendationer
              om förebyggandet av eventuella oljeutsläpp samt med att utveckla
              ett instrument för att säkra de arktiska staternas samordning
              och kapacitet vid dylika händelser.
            </seg>
            <seg n="91e1b280">
              På Jens Holms fråga om hur regeringen kommer att verka för ett
              införande av marina skyddade områden i Arktis kan jag konstatera
              att då Sverige inte har egna havsområden i Arktis måste detta
              arbete ske genom internationella processer. Sverige deltar aktivt
              i Arktiska rådets arbetsgrupp Protection of the Arctic Marine
              Environment, som bland annat verkar för detta syfte. Från svensk
              sida arbetar vi inom ramen för EU också med den pågående diskussionen
              i FN om huruvida man inom ramen för FN:s havsrättskonvention kan
              reglera också skyddet av marina områden utanför nationell jurisdiktion.
              FN:s generalförsamling väntas inom kort anta den årliga havsrättsresolutionen,
              genom vilken man bland annat ger mandat till en särskild arbetsgrupp
              att ta fram ett förslag på hur detta kan göras. Om ett förslag
              om skydd av marina områden och biologisk mångfald blir verklighet
              och inkluderas i FN:s havsrättskonventions regelverk kommer detta
              att leda till att skydd upprättas och respekteras också på internationellt
              vatten. Givetvis inkluderar detta i så fall också Arktis internationella
              havsområden. Från svensk sida kommer vi att arbeta för att detta
              ska bli verklighet.
            </seg>
          </u>
          <note type="speaker" n="b9584fbb">
            Anf. 37 JENS HOLM (V):
          </note>
          <u who="jens_holm_726eb1" xml:id="i-90262a8c3281f1a4-2" n="39eca3ad">
            <seg n="ec80a2d3">
              Herr talman! Jag har just kommit tillbaka från klimattoppmötet
              i Durban i Sydafrika. Man kan konstatera att det toppmötet inte
              levererade det som klimatet kräver. FN:s expertpanel på klimatområdet
              har sagt att om utsläppen av växthusgaser inte börjar gå ned från
              2015 kommer det att vara väldigt svårt att upprätthålla tvågradersmålet.
              Nu ser vi att utsläppen ökar i en allt högre takt.
            </seg>
            <seg n="fa7ea2d8">
              Klimatförändringarna handlar om att främst vi i den rika världen
              måste ställa om vår livsstil. Vi måste bygga om våra samhällen.
              Det är ganska stora förändringar som vi kan vänta oss, och vi
              måste alla vara delaktiga i den processen.
            </seg>
            <seg n="6fea1574">
              Det är därför vi i Vänsterpartiet, och egentligen alla rödgröna
              partier, tycker att man även ska titta på utvinning av olja och
              gas i Arktis och att man ska införa ett moratorium. Varför är
              det då så viktigt att peka ut Arktis? Jo, därför att en stor del
              av världens olja och i synnerhet gas sägs finnas i det här området.
              Det kanske rör sig om så mycket som 25 procent. Vi vet att i händelse
              av en katastrof kan konsekvenserna bli helt förödande.
            </seg>
            <seg n="728f6597">
              Jag tror att utrikesministern, som är ett par år äldre än jag,
              bättre än jag kommer ihåg kommer ihåg katastrofen med Exxon Valdez
              i Alaska jag tror att det var 1989 då mer än 40 000 kubikmeter
              råolja läckte ut. Det ledde till helt irreparabla konsekvenser
              för djur och natur. I det fallet var det bara ungefär 5 procent
              av oljan som kunde tas om hand. Resten läckte ut och förstörde
              naturen.
            </seg>
            <seg n="2ba15d57">
              Det är med andra ord extra känsligt att borra efter gas och olja
              i Arktis. Därför tycker jag att det är viktigt att, nu när Sverige
              och utrikesministern har ordförandeskapet i Arktiska rådet, driva
              den här frågan.
            </seg>
            <seg n="bc516aa5">
              I Antarktis, det vill säga på andra sidan jorden vid Sydpolen,
              finns det ett Antarktisfördrag som förbjuder mineralutvinning.
              Där ingår också olje- och gasutvinning. Sverige skulle kunna driva
              på. Om det inte går att införa detta inom ramen för Arktiska rådet
              det kan vara svårt kan man i alla fall använda Artiska rådet som
              en plattform för att driva på i de här frågorna.
            </seg>
            <seg n="985d5378">
              Utrikesministern har ju goda kontakter med oljeindustrin. Du
              satt själv i Lundin Oils styrelse fram till hösten 2006, Carl
              Bildt. Jag vet att ert helägda dotterbolag, Lundin Norway AS,
              lämnade in en ansökan om oljeutvinning i Barents hav i Arktis,
              vilket man också fick beviljat.
            </seg>
            <seg n="e582a078">
              Jag tycker att det är dags att du använder det stora kontaktnät
              som du har både på det politiska området och på fossilområdet
              för att verka för att det inte ska bli någon oljeutvinning och
              gasutvinning i Arktis.
            </seg>
          </u>
          <note type="speaker" n="08730fc3">
            Anf. 38 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-5" n="997fbdd7">
            <seg n="3c5e309d">
              Herr talman! Det är alldeles riktigt som Jens Holm säger att
              jag besitter viss kompetens på detta område, vilket måste betraktas
              som varande en fördel i det här sammanhanget. Det skadar aldrig
              att man vet vad man talar om också i riksdagens debatter.
            </seg>
            <seg n="4bf01cc3">
              Det är också alldeles korrekt att säga att när det gäller utvinning
              av naturresurser, det kan vara olja, gas eller mineralförekomster
              i övrigt men kanske speciellt vad gäller olja och gas, handlar
              det om områden i Arktis som är mycket känsligare än många andra
              områden. Därför måste det ställas större krav och försiktigheten
              måste vara betydligt mycket större när det gäller hanteringen
              av de här frågorna.
            </seg>
            <seg n="69424f8e">
              Jag har i olika sammanhang haft anledning att följa diskussionen
              om detta i Norge, som Jens Holm också refererar till, och den
              avvägning man måste göra. Där finns det krav från lokalbefolkningen
              att deras ekonomiska möjligheter till utkomst i framtiden ska
              respekteras samtidigt som också miljökraven är mycket hårt ställda.
              Jag har fullt förtroende för det sätt på vilket Norges regering
              och Norges storting hanterar denna känsliga avvägningsproblematik
              i den del av Arktis som är Norges.
            </seg>
            <seg n="21d37b8c">
              Vi har inte riktigt samma problematik i Sverige som i Norge även
              om vi vet att råvaruutvinningen i vår del av Arktis, uppe i Norrbotten
              där det gäller malmfyndigheterna, också leder till känsliga avvägningar
              mellan miljöhänsyn och resurshänsyn.
            </seg>
            <seg n="8a1f30a3">
              Sedan har vi anledning att, kanske med lite mer kritiska ögon,
              följa utvecklingen framför allt i de stora ryska områdena. Vi
              vet att gasreserverna, som Jens Holm refererade till, i de nordliga
              delarna av västra Sibirien är oerhört betydelsefulla för den ryska,
              och för all del också för den västeuropeiska, ekonomin. Där förkommer
              det mycket betydande projekt när det gäller Jamalhalvön, där talar
              man om oljeprospektering i Karahavet och där är Stockmanprojektet,
              som gäller gasutvinning, ett av allra största industriella projekten
              på detta område i denna del av världen. Där är det nödvändigt
              att det ställs mycket höga krav på skydd av miljön och övriga
              åtgärder, inte minst om det skulle inträffa någon olycka så att
              det finns resurser att snabbt och effektivt ta hand om detta.
            </seg>
            <seg n="c86f8098">
              Här gäller det att föra en dialog. Det här är frågor som ligger
              inom respektive kuststaters nationella jurisdiktion och suveränitet.
              Arktiska rådet är en informell mellanstatlig samarbetsorganisation
              där vi inte har någon jurisdiktion över detta. Men dialogen är
              viktig, erfarenhetsutbytet är viktigt och möjligheterna att uppmärksamma
              de utmaningar som detta innebär är också mycket viktiga.
            </seg>
            <seg n="480d8959">
              Låt mig säga något ytterligare om det västliga broderlandet.
              Jag tror att det sätt på vilket man hanterar dessa frågeställningar
              i det västliga broderlandet mycket väl skulle kunna tjäna som
              en förebild för hur man också bör hantera detta i ett mer östligt
              beläget, något större land i den arktiska regionen.
            </seg>
          </u>
          <note type="speaker" n="3dd217c1">
            Anf. 39 JENS HOLM (V):
          </note>
          <u who="jens_holm_726eb1" xml:id="i-90262a8c3281f1a4-3" n="39eca3ad">
            <seg n="42389a42">
              Herr talman! Min fråga var om utrikesministern är beredd att
              driva frågan om ett olje- och gasmoratorium. Jag är väl medveten
              om att varje land i Arktis självt bestämmer över de här frågorna.
              Men precis som Carl Bildt säger är Arktiska rådet ett forum där
              man träffar de andra politikerna på hög nivå. Jag skulle vilja
              veta om det här är någonting som Carl Bildt lyfter upp i det forumet.
            </seg>
            <seg n="f828038c">
              Det finns andra länder i världen som också är mycket beroende
              av fossila energikällor. När jag var i Durban träffade jag Ecuadors
              miljöminister. Ecuador är ett land som också har stora tillgångar
              på olja. Även där, precis som i Arktis, leder det till stora miljöproblem
              när man borrar, inte minst när det spiller ut olja. De har lagt
              fram ett konkret förslag som innebär att om andra länder bidrar
              med pengar kommer de att hålla kvar oljan under marken. Detta
              är ett projekt som är sanktionerat av FN:s miljöprogram. Länder
              som Sverige och andra, även privatpersoner, kan betala pengar
              för att oljan ska hållas kvar under marken.
            </seg>
            <seg n="d2a7d0b7">
              Man kan skratta lite åt det. De vill självfallet ha en massa
              pengar. Det här handlar om ett utvecklingsland som behöver pengar.
              Om inte vi bidrar finansiellt har de kanske inte några andra möjligheter
              än att pumpa upp oljan.
            </seg>
            <seg n="701fcb5c">
              I min interpellation ställde jag också en fråga till Carl Bildt
              om Sverige är berett att driva på så att det införs särskilda
              marina skyddsområden i Arktis. Jag tolkar svaret så att det inte
              är någonting som utrikesministern på något vis är motståndare
              till, och det är väldigt bra. Utrikesministern är faktiskt ordförande
              i Arktiska rådet, och är det någon som ska driva på för att det
              införs marina skyddsområden kanske det är just du, Carl Bildt.
            </seg>
            <seg n="534f55f7">
              Jag tycker att det svar som jag får är lite väl reaktivt när
              det står att om ett förslag om skydd av marina områden och biologisk
              mångfald blir verklighet och så vidare, det vill säga om det förslaget
              bara kommer upp. Jag vill höra dig säga att Sverige driver på
              och att Sverige kommer att lägga fram förslag om marina skyddsområden.
              Är du beredd att svara på om Sverige verkligen är berett att göra
              det?
            </seg>
            <seg n="39ad71d7">
              Det är min uppfattning att tekniken för att utvinna olja och
              gas i Arktis på ett säkert sätt absolut inte finns. Vi har isberg
              som bokstavligen är stora som berg. Om ett sådant driver in i
              en olje- eller gasplattform går det inte att stoppa med mindre
              än att det på något vis sprängs bort. Det fungerar inte. Därför
              är det viktigt att Carl Bildt, som suttit i styrelsen för Lundin
              Petroleum, verkligen driver på företaget eftersom det är mycket
              aktivt där uppe.
            </seg>
            <seg n="c4456e7c">
              Carl Bildt har all den erfarenheten, kompetensen, kontaktnätet
              för att kunna säga åt dem: Nej, avstå från det. Det är ingen bra
              idé att ni driver på och söker efter olja där uppe. Om Lundin
              Petroleum gör det finns det nämligen andra företag som hakar på.
              Det är precis det vi nu ser. Det är ett race mot Arktis, och det
              oroar mig verkligen.
            </seg>
            <seg n="effa1b6c">
              Jag vill ha en mer aktiv politik från utrikesministern och regeringen.
            </seg>
          </u>
          <note type="speaker" n="cfe1ab48">
            Anf. 40 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-6" n="997fbdd7">
            <seg n="04b98552">
              Herr talman! Det är väl så att det ledande företaget, om man
              tittar på de norska områdena, är det norska statsägda bolaget
              Statoil. Det är drivande och ledande i mig veterligt vart och
              ett av de projekt som finns där uppe. Det tror jag i och för sig
              är bra, för det innebär att Norges regering och Stortinget har
              ett betydande inflytande över det.
            </seg>
            <seg n="3c149e39">
              När Jens Holm frågar mig om jag ska driva på är jag lite återhållsam.
              Det beror på att jag har en betydande respekt för det sätt på
              vilket Norge hanterar dessa frågor. De diskuteras intensivt i
              det norska Stortinget, de diskuteras i den norska regeringen,
              och man lägger fram förslag. Jag ser det inte som min uppgift
              som Sveriges utrikesminister att försöka kriarätta ett grannland
              som har betydligt större erfarenhet av att hantera de här frågorna
              än vi och som enligt min mening grundat, som Jens Holm påpekar,
              även på personlig erfarenhet och kunskap hanterar dem relativt
              väl.
            </seg>
            <seg n="9d4e15e6">
              Om man ber mig utsträcka detta resonemang till Ryssland eller
              andra har jag mindre konkret kunskap men kan känna större oro,
              ingen tvekan om det, för det sätt på vilket miljöhänsyn hanteras,
              eller den tyngd som miljöhänsyn har haft i de ryska övervägandena
              vad gäller energiutvinningen uppe i norr. Där hoppas jag att den
              internationella opinionsbildningen, inklusive det arbete som vi
              utför i Arktiska rådet, medverkar till en ökad medvetenhet hos
              ryska beslutsfattare om hur viktiga dessa frågeställningar är
              och hur katastrofalt det skulle vara om de åsidosatte dem.
            </seg>
            <seg n="eebf4b22">
              Detta resonemang kan sedan utvidgas till Kanada och USA, där
              det varit mycket omfattande debatter beträffande utvidgningen
              i norra Alaska, och för all del även till Grönland och den diskussion
              som pågår där. Vi hade diskussioner med den grönländske premiärministern
              om detta i samband med Arktiska rådets ministermöte på Grönland.
              Han är Jens Holm politiskt mycket mer närstående än mig, och han
              försäkrade mig att de nu gör allt vad de kan för att miljöhänsynen
              fullt ut ska respekteras i den begränsade exploateringsverksamhet
              som pågår i delar av Grönland. Jag tycker inte att det är min
              uppgift att sätta mig till doms över honom heller i den här frågan.
            </seg>
          </u>
          <note type="speaker" n="d8600382">
            Anf. 41 JENS HOLM (V):
          </note>
          <u who="jens_holm_726eb1" xml:id="i-90262a8c3281f1a4-4" n="39eca3ad">
            <seg n="b2c65639">
              Herr talman! Beträffande vilka oljebolag som är aktiva i Arktis
              är norska Statoil ett av de absolut ledande bolagen, men även
              Lundin Petroleum är en av aktörerna. Därför tycker jag att det
              är viktigt att utrikesministern med sin erfarenhet och sitt kontaktnät
              inom den branschen använder det till någonting positivt genom
              att säga: Nej, gör inte det. Gå inte in i Arktis. Vi vet inte
              vad det kommer att leda till.
            </seg>
            <seg n="adb90aca">
              Carl Bildt säger att han inte vill sätta sig till doms över vad
              andra regeringar gör. Självklart ska principen om den nationella
              suveräniteten respekteras. Det jag saknar i den svenska Arktisstrategin,
              som jag tycker innerhåller mycket positivt, det vill jag säga,
              är lite mer aktivitet, en lite högre ambitionsnivå. Även om vissa
              saker inte rent formellt sorterar under Arktiska rådet är det
              det kanske bästa forumet för att driva dessa frågor eftersom de
              är gränsöverskridande. Det är inte frågor som endast rör Grönland,
              Norge eller USA specifikt.
            </seg>
            <seg n="cc28e421">
              Avslutningsvis vill jag göra ett medskick till utrikesministern.
              Det gäller oljebolagens ansvar i händelse av katastrofer. Från
              EU:s sida konstateras att det egentligen inte finns något direktiv
              eller någon förordning som pekar på oljebolagens ansvar i händelse
              av en katastrof. Jag skulle vilja ha ett system där man för varje
              enhet olja eller gas som pumpas upp helt enkelt måste betala in
              pengar till en fond som ska förvaltas av staterna. I händelse
              av en katastrof ska det åtminstone finnas pengar för att reparera
              miljön, naturen. Nu kan bolagen gå i konkurs och så står staten
              där med hela ansvaret. Det är oacceptabelt.
            </seg>
          </u>
          <note type="speaker" n="dc492908">
            Anf. 42 Utrikesminister CARL BILDT (M):
          </note>
          <u who="carl_bildt_minister_2006" xml:id="i-b56d8debd0a18b51-7" n="997fbdd7">
            <seg n="881a7310">
              Herr talman! Jag glömde kommentera Jens Holms ecuadorianska förslag
              som väl hade lite av hugskottets karaktär. Det skulle innebära
              att vi fick betala enorma subsidier varje år till Ryssland, Saudiarabien
              och Iran. Jag ser inte riktigt fram emot den riksdagsdebatt då
              jag skulle försöka få igenom det i kammaren, om jag uttrycker
              saken på det sättet.
            </seg>
            <seg n="e6ec6fc7">
              Det är viktigt att vi följer dessa frågor och också tittar på
              dem konkret. Jag har själv tillsammans med bland annat Maud Olofsson,
              Statoilchefen och den norske utrikesministern varit och tittat
              på Snøhvitfältet uppe vid Hammerfest, som i det här konkreta fallet
              är det största enskilda fältet för gasutvinning. I dessa arktiska
              områden har man från norsk utgångspunkt utvecklat ny teknologi,
              och det ingav, måste jag säga, ett visst förtroende. Jag ser det
              som positivt att man också från rysk sida intresserat sig för
              den teknologin när man nu diskuterar Stockmanfältet. Vi får se
              hur det går med det projektet.
            </seg>
            <seg n="fdb6a1d8">
              Det är viktigt att vi i största allmänhet diskuterar de här frågorna,
              tar upp klimataspekten, Durbanaspekten, pekar på miljöriskerna
              och också har kontakt med dem som sköter det hela.
            </seg>
            <seg n="4ab08504">
              Återigen: Jag har ett betydande förtroende för det sätt på vilket
              Norges regering, Stortinget och deras ledande företag hanterar
              dessa problem.
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="23642c5d">
            12 § Svar på interpellation 2011/12:149 om kvaliteten i äldreomsorgen
          </note>
          <note type="speaker" n="d644606e">
            Anf. 43 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-3" n="1b8b0abf">
            <seg n="6c6f9f17">
              Herr talman! Monica Green har frågat mig vad jag avser att göra
              för att utarbeta kvalitetskontroller i äldrevården. Monica Green
              har även frågat mig vad jag avser att göra för att personalen
              ska få möjlighet att utvecklas i sitt viktiga yrke och att anmäla
              eller meddela missförhållanden oavsett driftsform. Monica Green
              frågar till sist vad jag avser att göra för att höja kvaliteten
              i äldrevården.
            </seg>
            <seg n="9ea010c3">
              Jag vill börja med att besvara frågan vad jag avser att göra
              för att höja kvaliteten i äldrevården. Att det finns personal
              med lämplig utbildning och erfarenhet och att kvaliteten systematiskt
              och fortlöpande ska utvecklas och säkras är en av de viktigaste
              faktorerna för en god kvalitet. Dessa lagstadgade kvalitetskrav
              gäller både för kommunal verksamhet och för privata/enskilda utförare.
            </seg>
            <seg n="a77555a5">
              Regeringen har tagit initiativ till Omvårdnadslyftet, en utbildningssatsning
              för äldreomsorgens medarbetare som pågår mellan 2011 och 2014.
              Omvårdnadslyftet syftar till att stärka både den grundläggande
              kompetensen för undersköterskor och vårdbiträden och den kompetens
              som behövs för specialiserade uppgifter. Socialstyrelsen har regeringens
              uppdrag att förbereda, administrera och löpande följa upp Omvårdnadslyftet.
              I dagsläget har 210 kommuner sökt bidraget, och 90 procent av
              dessa kommer att använda det för hela äldreomsorgen.
            </seg>
            <seg n="eb2226d1">
              Regeringen har från den 1 januari i år infört en bestämmelse
              i socialtjänstlagen om en nationell värdegrund för äldreomsorgen.
              För att stödja värdegrundsarbetet i kommunerna har Socialstyrelsen
              upphandlat högskoleutbildning för bland annat arbetsledare och
              biståndsbedömare. Den startar i slutet av januari 2012. I dag
              har ca 600 anmälningar till utbildningen inkommit, och det är
              glädjande att utbildningen väcker sådant intresse i kommunerna.
            </seg>
            <seg n="50df2c11">
              Vården och omsorgen om de äldre med omfattande vård- och omsorgsbehov
              är en mycket prioriterad fråga. Regeringen avser därför att satsa
              sammanlagt 3,75 miljarder kronor på insatser för den gruppen under
              denna mandatperiod. En särskild äldresamordnare, Eva Nilsson Bågenholm,
              har utsetts för att leda arbetet. Målet är att få omsorgen och
              vården att samverka bättre kring de äldre samt att mer effektivt
              använda resurserna så att vården och omsorgen i högre grad utgår
              från de äldres behov.
            </seg>
            <seg n="242fc32c">
              De äldre och deras anhöriga måste kunna lita på att vården är
              trygg och värdig. Det har varit en angelägen fråga för regeringen
              sedan den tillträdde 2006 att skapa transparens och stimulera
              till förbättringsarbete och underlätta fria val i vården och omsorgen.
              Ett led i det arbetet är att utveckla öppna jämförelser av kommunernas
              äldreomsorg. I dag innehåller öppna jämförelser 30 indikatorer
              som speglar kvalitet utifrån sju områden. Socialstyrelsen har
              på sin webbplats jämförelseverktyget Äldreguiden där äldre och
              anhöriga kan hitta underlag för sitt val av äldreomsorg bland
              30 indikatorer fördelade på tolv kvalitetsområden. Dessutom frågar
              regeringen äldre vad de tycker om vården och omsorgen i regelbundna
              brukarundersökningar.
            </seg>
            <seg n="b363ac04">
              Beträffande frågan om att anmäla eller meddela missförhållanden
              oavsett driftsform omfattar lex Sarah från den 1 juli 2011 hela
              socialtjänsten, oberoende av om det handlar om verksamheter i
              privat eller offentlig regi. Det nya är bland annat att det dessutom
              gäller risker för missförhållanden. Regeringen avser därutöver
              att tillsätta en utredning för att se om det går att finna lösningar
              som stärker skyddet för anställda som vill kunna lämna uppgifter
              om missförhållanden i verksamheten. Det är viktigt att anställda
              bland annat inom äldreomsorgen och inom stödet till personer med
              funktionsnedsättning tryggt kan rapportera om förhållanden som
              det finns anledning att särskilt uppmärksamma.
            </seg>
            <seg n="9cd0788c">
              När det gäller frågan vad jag avser att göra för att utarbeta
              kvalitetskontroller i äldrevården vill jag först nämna att Socialstyrelsen
              från och med 2010 har tillsynsansvar för både hälso- och sjukvården
              och socialtjänsten. Socialstyrelsen har utarbetat föreskrifter
              och allmänna råd om kvalitetsledningssystem för kommunerna att
              arbeta efter. Föreskrifterna avser att vårdgivaren ska göra riskanalys,
              egenkontroll och utredning av avvikelser.
            </seg>
            <seg n="ba7098ce">
              Socialstyrelsen kommer att få ett nytt uppdrag, att granska om
              det förekommer systematiska kvalitetsskillnader mellan offentlig
              och enskilt driven äldreomsorg. Jag vill i detta sammanhang betona
              att den statliga tillsynen hittills inte har kunnat finna några
              kvalitetsskillnader mellan privat och kommunalt bedriven äldreomsorg.
              Rätt hanterat leder valfriheten till konkurrens om kvalitet. En
              mångfald av utförare kan också öppna nytänkande och innovation.
            </seg>
            <seg n="a875c34d">
              Jag vill också framhålla att kommunerna har ansvar för att följa
              upp sin egen verksamhet och den verksamhet som bedrivs på uppdrag
              av kommunen. Uppföljningsansvaret omfattar även individnivå.
            </seg>
            <seg n="5d23d7ce">
              Delaktighet, välbefinnande och valfrihet är regeringens ledord
              för utvecklingen inom omsorgen om äldre människor. Alla äldre
              ska ha rätt att åldras med värdighet. De ska kunna känna trygghet,
              gemenskap och en delaktighet i samhället i övrigt.
            </seg>
          </u>
          <note type="speaker" n="6bf22fb0">
            Anf. 44 MONICA GREEN (S):
          </note>
          <u who="monica_green_fc276c" xml:id="i-55ce8a14b8be770f-0" n="a1ce7172">
            <seg n="44416c9e">
              Herr talman! Jag tackar ministern för svaret.
            </seg>
            <seg n="b3983665">
              Det är helt nödvändigt att vi får en bättre tingens ordning när
              det gäller äldrevården i Sverige. Det är allvarligt med alla de
              brister som vi har hört om den här hösten. Det är alarmerande
              att det finns så många privata vårdintressen som nu tjänar stora
              pengar och skickar dem utomlands. Vi har fått höra att vissa av
              bolagen vänder sig inför galgen och säger att de åtminstone ska
              betala skatt i Sverige. Det var väl vackert så, men detta är faktiskt
              skattebetalarnas pengar.
            </seg>
            <seg n="f324ad22">
              Alla måste kunna känna trygghet i äldrevården. De äldre måste
              känna trygghet i att det är hög kvalitet, i att de blir omhändertagna
              och får sina behov och rättigheter tillgodosedda. De anhöriga
              ska känna trygghet, så att de kan gå till arbetet utan att behöva
              känna oro för att deras föräldrar eller andra anhöriga kanske
              svälter ihjäl eller får ligga med blöjor utan att de blir bytta.
              Och naturligtvis måste personalen känna trygghet och glädje i
              sitt arbete.
            </seg>
            <seg n="10e24a4b">
              Arbetet inom äldrevården måste uppvärderas. Det behövs många
              nyanställningar. En del uträkningar säger att det krävs 100 000
              nya anställningar inom de kommande tio åren. Därför måste arbetet
              uppvärderas. Det måste bli attraktivt. Det måste göras satsningar
              på fortbildning, utbildning och kvalitetsförbättringar.
            </seg>
            <seg n="0bea17ae">
              Maria Larsson säger att man har infört en möjlighet att utbilda
              anställd personal. Det är fint att man tar upp den kompetenstrappa
              som vi hade infört men som regeringen avskaffade när den tillträdde.
              Vi hade infört den för att äldreomsorgspersonal bland annat skulle
              kunna utbilda sig och fortbilda sig. Den avskaffades av den borgerliga
              regeringen, men nu när den fått ligga i träda några år döper man
              om den och inför en liknande modell.
            </seg>
            <seg n="0e721d53">
              Valfrihet, säger Maria Larsson. Ja, det är fint med valfrihet.
              Men jag hör också talas om äldre som får 17 olika färggranna broschyrer
              hem i sin brevlåda och ska välja mellan olika vårdbolag. Tänk
              om man väljer fel äldreboende! Som vi har hört talas om finns
              till och med de som svälter. Ska man då behöva välja om och flytta?
              Sedan ska man flytta om det blir fel igen och därefter flytta
              om det blir fel ännu en gång. Den typen av valfrihet betackar
              jag mig för. Jag ser inget fel i valfrihet, men det måste vara
              på rimliga villkor. Det måste vara bra för de äldre. De exempel
              vi har sett i höst visar det rakt motsatta, nämligen att de pengar
              som tjänas stoppas i fickorna på dem som äger boendena i stället
              för att gå tillbaka till boendena och ge bättre kvalitet.
            </seg>
            <seg n="75c64aa9">
              Det finns mycket som behöver kommenteras. Vi behöver satsa på
              kommunerna. Vi behöver satsa mer på kommunerna än vad den borgerliga
              regeringen gör, och vi måste satsa på kvaliteten och personalen.
              Vi måste också se till att de äldre och deras anhöriga får en
              bättre trygghet. Jag känner ingen trygghet i det jag har hört
              talas om under denna höst.
            </seg>
          </u>
          <note type="speaker" n="62fd062f">
            Anf. 45 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-4" n="1b8b0abf">
            <seg n="b85f86eb">
              Herr talman! Äldreomsorgen är en framtidsbransch på det sättet
              att det kommer att finnas arbete. Därför kan jag känna mig lite
              orolig för att de mediebilder som har varit förhärskande denna
              höst skrämmer många av våra framtida medarbetare i äldreomsorgen,
              inte minst ungdomar. Jag tycker att det är viktigt att säga att
              det kommer att finnas jobb här. Vi vill skapa förutsättningar
              för att man ska kunna utvecklas inom arbetet. Det är därför vi
              nu satsar på ett kompetenslyft när det handlar om grundutbildning,
              specialisering, påbyggnadsutbildning och fördjupning inom rehabilitering
              eller demensvård. Det handlar också om möjligheter till en bra
              ledarskapsutbildning och till att kunna driva egen verksamhet,
              som Karin och Carina, som hade jobbat 20 år i omsorgen själva
              och nu ville starta en egen hemtjänstverksamhet.
            </seg>
            <seg n="d28d9691">
              Som vanligt när det handlar om valfriheten talar Socialdemokraterna
              med kluven tunga. De vill ha valfrihet, men inte på det här sättet.
              Det är viktigt att den har rimliga villkor, säger de. Jag skulle
              vilja fråga Monica Green: Hur ser dessa rimliga villkor ut? Vad
              är det ni vill ha, och vad är det ni inte vill ha? Ingen av oss
              vill ha vinster som förs utomlands till skatteparadis. Det har
              vi tydligt markerat, och det kommer vi att utreda en lagstiftning
              för under de kommande månaderna. Men det är mer oklart vad Socialdemokraterna
              vill. Ni talar alltid om valfriheten som någonting ont och beskriver
              den i negativa termer.
            </seg>
            <seg n="a068d7f5">
              Men jag får också ganska många berättelser, Monica Green, om
              äldre som äntligen kan välja en hemtjänstleverantör som inte kommer
              med 23 olika personer inom loppet av en månad som kommunen tidigare
              gjort. Så kan det se ut. Jag får sådana brev. Att då inte ha någonting
              annat att välja i stället gör dessa människor väldigt olyckliga.
              I stället ska de kunna välja en utförare som säger: Vi är fem
              olika personer som kommer hem till dig du kommer att lära känna
              oss alla vid namn. Eller så kan de få möjlighet att välja någon
              som talar finska, om de själva har finska som modersmål men beroende
              på en demenssjukdom har glömt bort den svenska de lärt sig. Tänk
              vilken kvalitetsförbättring, Monica Green!
            </seg>
            <seg n="1eb25d6c">
              Ändå är ni alltid så negativa i era formuleringar och uttryck
              när ni talar om möjligheten till valfrihet. Det är den kluvna
              tungan och det halva hjärtat. Vad vill ni? Ska vi förbjuda att
              man får göra vinst? Ska det finnas olika leverantörer? Ska mångfalden
              finnas där? Vill ni förbjuda den? Hur ska förutsättningarna se
              ut? Det ska bli väldigt spännande att få detta lite bättre beskrivet.
            </seg>
          </u>
          <note type="speaker" n="fafea3fe">
            Anf. 46 MONICA GREEN (S):
          </note>
          <u who="monica_green_fc276c" xml:id="i-55ce8a14b8be770f-1" n="a1ce7172">
            <seg n="60aec4b6">
              Herr talman! Maria Larsson säger att vi inte ska tala illa om
              äldrevården, eftersom de som ska jobba där då blir rädda och inte
              kommer att börja jobba där. Då kanske det är olyckligt att Maria
              Larsson står här och säger att man i den kommunala hemtjänsten
              har 23 olika personer som kommer hem till de äldre.
            </seg>
            <seg n="81a3b61c">
              Maria Larsson kanske inte ska stå här och tala illa om just den
              kommunala vårdformen, för de allra flesta är oerhört nöjda med
              den kommunala vårdformen. Jag är också nöjd med den även om det
              finns brister också där. Vi ska ju ha kvalitetskrav både på den
              kommunala, offentligt inrättade äldrevården och hemvården och
              på de privata intressena och se till att vinsten går tillbaka
              till de äldre på ett bra sätt. Det måste väl vara det som är meningen.
            </seg>
            <seg n="2b3432df">
              Skattebetalarna vill gärna betala skatt om det går till att höja
              kvaliteten för de äldre, och för den skull också kvaliteten i
              skolan, omsorgen och sjukvården. Där är skattebetalarna beredda
              att betala det vet vi sedan tidigare.
            </seg>
            <seg n="bd290cf2">
              Ni talar om att ni gör en äldresatsning på 3,75 miljarder. Ja,
              det är inget nytt, för det beslutet togs redan hösten 2010. Om
              man sätter det i relation till vad det kostar på fyra år kostar
              det 370 miljarder, och ni satsar 3,75 miljarder. På det sättet
              är det en ganska liten summa.
            </seg>
            <seg n="88210fb8">
              Ni pratar om att ni ska göra ett kompetenslyft inom äldreomsorgen.
              Ni har kommit på att vår kompetensstege var väldigt bra den ni
              avskaffade och då gör ni ett omvårdnadslyft i stället. Det är
              ju vackert så, att ni har kommit på att den socialdemokratiska
              politiken inte är så tokig i alla fall. Det är ju därför ni återinför
              platser på komvux och så vidare.
            </seg>
            <seg n="d16a49a4">
              Om det nu är så att det behövs 100 000 nyanställningar inom den
              kommande tioårsperioden gäller det att se till att personalen
              känner glädje, känner att de hinner med, känner att de hinner
              stödja de äldre. I stället för att bara snabbt spola av, i stället
              för att bara väga en blöja och i stället för att snabbt ta på
              är det bättre att man hjälper de äldre så att de kan klara sig
              själva till stor del, att man stöttar, att man hinner sitta ned
              hos de äldre och bemöta dem utifrån deras egna behov.
            </seg>
            <seg n="eacbcef1">
              Så är det inte i dag. I dag finns det många exempel, i både privata
              och kommunala inrättningar, på att kvaliteten inte är tillräckligt
              bra. Därför måste vi satsa mer. Vi måste satsa mer på kommunerna,
              inte mindre. Vi måste se till att de får långsiktiga spelregler.
              Vi måste visa att vi inom en tioårsperiod ska höja kvaliteten
              steg för steg, när nu alla dessa brister har upptäckts främst
              i de privata inrättningarna, men även inom de offentliga.
            </seg>
            <seg n="2ffcca33">
              Ja, vi behöver långsiktighet, kvalitet och kontroll. Vi måste
              också forska och utveckla så att vi möter framtiden på ett bra
              sätt. Det är som Maria Larsson säger, att vi behöver mer personal
              där, och då måste det vara ett attraktivt yrke där man känner
              att man har möjlighet att utbilda sig och få ett kompetenslyft
              under tiden som man arbetar.
            </seg>
          </u>
          <note type="speaker" n="621f6ab9">
            Anf. 47 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-5" n="1b8b0abf">
            <seg n="0063c4cb">
              Herr talman! När det gäller kompetensstegen, Socialdemokraternas
              iscensatta utbildningssatsning, var det så, Monica Green, att
              vi fullföljde den precis enligt de planer som fanns när ni lade
              den på plats. Vi avbröt ingenting. Vi fullföljde den planen. Vi
              får ändå hålla oss till sanningen här.
            </seg>
            <seg n="911d172b">
              Vi ser ett fortsatt behov, eftersom sju av tio som jobbar i äldreomsorgen
              i dag har en utbildning på området men tre av tio saknar det.
              Då är det viktigt att vi stöder kommunerna, även om de fortsatt
              har huvudansvaret, genom att ge en utbildningsmöjlighet med rabatt
              från staten. Vi vill se en utveckling. Men vi vill också ge möjlighet
              till en fördjupning, till nationellt satta specialiseringar, för
              att man ska känna att man kan utvecklas och finnas i vårdyrket
              hela arbetslivet.
            </seg>
            <seg n="0c1f753a">
              Jag blev däremot inte klok på vad Monica Green vill med företagen,
              som hon kallar dem. Är det bara non profit-företag som ska tillåtas
              i Socialdemokraternas Sverige? Det vore jättebra om vi fick ett
              svar här. Vi har fått så många olika svar, från er partiledare
              och från andra företrädare. Ska man över huvud taget kunna göra
              vinst som sedan används för till exempel återinvesteringar? Det
              kan också vara så att en aktör har tagit stora banklån som måste
              betalas tillbaka. Var går gränsen? Får det bara finnas non profit-företag?
              Jag skulle vilja se att de blir många fler i Sverige.
            </seg>
            <seg n="e7d031ab">
              Men det behövs också sådana som Karin och Carina, som har startat
              en egen verksamhet och tagit banklån. De har jobbat 20 år i omsorgen,
              men nu driver de en egen verksamhet, som har varit deras dröm.
              Ska de få finnas eller inte? Den vinst som de har behöver de för
              att investera, betala av på sina banklån och till annan verksamhet.
              De vill naturligtvis också ha betalt för sitt merarbete som de
              har lagt ned.
            </seg>
            <seg n="39bda2ca">
              Vi ska ändå slå fast att det är kommunerna som har huvudansvaret.
              Ingen regering har gjort så stora satsningar med öronmärkta medel
              till äldreomsorgen för att stödja kommunerna som den här regeringen
              har gjort. Socialdemokratiska regeringar har inte varit i närheten
              av det.
            </seg>
            <seg n="051f931c">
              Jag är bekymrad över att Socialdemokraterna i sin budget talar
              så mycket om att stödja äldreomsorgen och personalen men inte
              avsätter några pengar till det. Däremot kan vi se att man säger
              nej till arbetsgivaravgiftssänkningen för unga, vilket skulle
              drabba kommunerna. 5 0006 000 ungdomar skulle få lämna sina jobb
              i kommunerna, en del av dem säkert anställda i äldreomsorgen.
            </seg>
          </u>
          <note type="speaker" n="29929016">
            Anf. 48 MONICA GREEN (S):
          </note>
          <u who="monica_green_fc276c" xml:id="i-55ce8a14b8be770f-2" n="a1ce7172">
            <seg n="c480783f">
              Herr talman! Anslagen till kommunerna är betydligt högre i vår
              budget än i den moderatledda regeringens. Det är netto, även om
              man räknar bort de höjda kostnaderna för arbetsgivaravgiften.
              Såväl 2012 som 2013, 2014 och 2015 ger vi netto 4 miljarder mer
              per år än vad den moderatledda regeringen ger. Jag har siffrorna
              framför mig här, och det är utdrag från vår budget. Det är netto.
            </seg>
            <seg n="2523fea4">
              Därför är jag stolt över att vi satsar mer på kommunerna. Det
              behövs också. Vi har alltid satsat på kommunerna eftersom kvaliteten
              behöver höjas. Den borgerliga regeringen satsade lite extra när
              det var valår förra året, och sedan drog man ned den extra satsningen.
              Det blir väldigt hattigt för kommunerna när man inte vet hur det
              är i den borgerliga regeringen. Nu kommer skattehöjningar som
              ett brev på posten efter nyår, kommunala skattehöjningar för att
              kommunerna ska klara av sina åtaganden.
            </seg>
            <seg n="05280bf3">
              Maria Larsson pratar om dubbla tungor. Ja, det är bara två år
              sedan som Anders Borg sade att det visst skulle vara möjligt att
              flytta pengar från vårdbolag till skatteparadis. Då var han inte
              intresserad av att skärpa lagstiftningen. När det nu har visat
              sig vad det innebär att vårdbolag flyttar pengar till skatteparadis
              vill han ändra lagen. Men det är bara två år sedan han sade nej
              till vår förfrågan om det.
            </seg>
            <seg n="69812110">
              Det är väl bra att man kan ändra sig, men det är bara synd att
              det ska behöva drabba och att skattebetalarnas pengar redan har
              förts ut ur landet i stället för att återföras till vården. Det
              är bra, som Maria Larsson säger, att vi ska satsa på äldrevården.
              Och om vi kan se till att även de privata bolagen satsar på kvalitet
              och mer personal i äldrevården välkomnar jag det.
            </seg>
          </u>
          <note type="speaker" n="3089be34">
            Anf. 49 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-6" n="1b8b0abf">
            <seg n="41b25577">
              Herr talman! Jag konstaterar att lagen om offentlig upphandling
              har använts för välfärdstjänster i ungefär 20 år. Det betyder
              att under ganska många år som detta land har letts av en socialdemokratisk
              regering har möjligheten för vinstdrivande företag att föra vinster
              utomlands till skatteparadis funnits utan att Socialdemokraterna
              gjorde något åt det. Nu säger vi att vi ska göra någonting åt
              det. Vi tycker inte att det här är rimligt. Men ni hade många
              år på er, Monica Green, utan att göra någonting.
            </seg>
            <seg n="b49c4047">
              För mig är mångfalden positiv, för den ger äldre möjlighet att
              välja bort. Vi kan se att äldre gillar det. När LOV, som är en
              kvalitetskonkurrens, inte en priskonkurrens, finns på plats i
              kommunerna är det i snitt 40 procent av de äldre som redan efter
              två år gör ett aktivt val. Mest väljer de som är nytillträdda.
              De som har funnits i hemtjänsten länge kanske ofta är nöjda med
              det de har, men nya som kommer in vill titta på hela utbudet.
              Jag tycker att det är positivt.
            </seg>
            <seg n="249471bb">
              Men jag vet också att en mångfald alltid måste omgärdas av ett
              regelverk. Därför har vi varit noga med att tillskapa regelverk
              i form av kontroll och tillsyn. Det behöver vi förbättra ytterligare.
              Men ni gjorde ingenting. Det är vi som har lagt en skarpare tillsynsmyndighet.
              Det är vi som har lagt på plats kvalitetsuppföljning i form av
              öppna jämförelser och brukarundersökningar.
            </seg>
            <seg n="253f8743">
              Monica Green är mig nog svaret skyldig beträffande väldigt mycket
              av det hon kritiserar nuvarande regering för, där den socialdemokratiska
              regeringen inte lade två strån i kors för att göra någonting.
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="2440227b">
            13 § Svar på interpellation 2011/12:145 om åtgärder för skadereducering
            inom beroendevården
          </note>
          <note type="speaker" n="b54e6d87">
            Anf. 50 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-8890af5238e73c48-1" n="1b8b0abf" next="i-ff0be2384cc56178-1">
            <seg n="e05c8d93">
              Herr talman! William Petzäll har frågat mig om jag avser att
              verka för att i större utsträckning utveckla skadereducerande
              åtgärder inom beroendevården och öka likvärdigheten i vården över
              landet. William Petzäll har även frågat mig hur jag ställer mig
              till att införa ett nationellt sprututbytesprogram och till att
              läkemedelsbehandling för opiatberoende omfattas av vårdgarantin.
              Petzäll frågar också hur jag ställer mig till krav på konsekvensutredningar
              vid ofrivilliga utskrivningar från sådana program.
            </seg>
            <seg n="fa577e6b">
              När det gäller läkemedelsbehandling för opiatberoende i form
              av Metadon eller Buprenorfin vill jag börja med att klargöra att
              detta är en evidensbaserad behandling i enlighet med Socialstyrelsens
              riktlinjer för missbruks- och beroendevården och att utformningen
              av sådana program regleras i föreskrifter som beslutas av Socialstyrelsen.
            </seg>
          </u>
          <note n="13d31775">
            Redan 2008 gav regeringen Socialstyrelsen i uppdrag att se över
            dessa föreskrifter och om nödvändigt revidera dem, för att inte
            personer med opiatberoende ska uteslutas från sådan behandling
            i strid med vetenskap och beprövad erfarenhet. Efter denna översyn
            reviderades föreskrifterna i mars 2010.
          </note>
          <u who="maria_larsson_minister_2010" xml:id="i-ff0be2384cc56178-1" n="1b8b0abf" prev="i-8890af5238e73c48-1">
            <seg n="663d2da9">
              Landstingens ansvar att tillhandahålla likvärdig vård oavsett
              var i landet man bor gäller för denna patientgrupp på samma sätt
              som för andra patientgrupper. Socialstyrelsen konstaterade i en
              granskning som genomfördes för ett antal år sedan bland annat
              bristande tillgång till läkemedelsbehandling för opiatberoende
              i flera landsting och riktade följaktligen kritik mot dessa. Socialstyrelsen
              har tillsynsansvar över hälso- och sjukvården, vilket naturligtvis
              omfattar även denna verksamhet.
            </seg>
            <seg n="994aecc0">
              Även sprututbytesprogram är ett ansvar för landstingens hälso-
              och sjukvård. I Missbruksutredningens betänkande föreslås att
              landstingen själva ska kunna besluta om att införa sådana program.
              Missbruksutredningens samtliga förslag bereds nu inom Regeringskansliet.
            </seg>
            <seg n="273166f2">
              Sammanfattningsvis: Missbrukar- och beroendevården ska på samma
              sätt som all övrig hälso- och sjukvård och socialtjänst kunna
              erbjuda en bred palett av såväl psykosociala som medicinska stöd-
              och behandlingsinsatser utifrån varje individs specifika behov.
            </seg>
            <seg n="ba23de6a">
              Sveriges beslutfattare bortser i alltför många sammanhang från
              etablerad internationell forskning kring just skadereduceringsåtgärders
              positiva effekter inom beroendevården. Sverige ligger väldigt
              långt efter i fråga om detta.
            </seg>
            <seg n="47c58c89">
              I stället har beroendevården fått styras av ideologiska skygglappar
              utifrån den moraliska utopin om ett narkotikafritt samhälle. Sällan
              har de som faktiskt berörs av besluten, det vill säga brukarna
              själva som använder narkotika, fått komma till tals och ge synpunkter
              på hur de ser på den vård som de får.
            </seg>
            <seg n="fe98a8cb">
              Tanken om ett narkotikafritt samhälle är i grunden en god idé
              som även jag delar. Däremot inser jag att narkotika har förekommit
              i alla tider och även kommer att göra det framöver.
            </seg>
            <seg n="b12fe51d">
              Ett beroende medför många olika bekymmer för individen och inte
              bara för individen utan även för samhället och alla anhöriga och
              medberoende patienter, såväl fysiska som psykiska.
            </seg>
            <seg n="ab22a627">
              Att bryta ett beroende är extremt svårt, och långt ifrån alla
              klarar av det. Därför är det viktigt att de som inte klarar av
              det får just alternativ behandling, till exempel med Metadon eller
              Subutex. Men Sveriges narkotikapolitik utgår från en nolltoleransprincip,
              något som har fått förödande konsekvenser för brukaren, brukarens
              anhöriga och hela samhället.
            </seg>
            <seg n="65306096">
              Vi kan också se hur Missbruksutredningen konstaterar att individer
              som inte känner motivation eller som inte har viljan att påbörja
              ett liv i total avhållsamhet i flera fall behandlas inhumant och
              anses vara opålitliga människor.
            </seg>
            <seg n="02c8ed0a">
              Det är något som också bekräftas av Missbruksutredningen, som
              bland annat fastslår att personer med beroendeproblematik har
              en svagare ställning än andra patientgrupper i form av sämre vårdtillgänglighet,
              bemötande, längre väntetider samt mindre möjligheter att i samråd
              med vårdgivare påverka sin egen behandling.
            </seg>
            <seg n="a4204703">
              Detta har för de berörda givetvis inneburit ett oerhört stort
              humanitärt lidande och har satt brukarna i livshotande situationer,
              som flera gånger till och med har resulterat i såväl självmord
              som dödliga överdoser. Jag menar att det kan jämföras med att
              man spelar rysk roulett med människoliv på ett fruktansvärt sätt.
            </seg>
          </u>
          <note n="f44dd9d5">
            Anf. 51 WILLIAM PETZÄLL (-):
          </note>
          <note n="90c4c35a">
            Herr talman! Tack för svaret, statsrådet Maria Larsson!
          </note>
          <note type="speaker" n="055acd6d">
            Anf. 52 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-8890af5238e73c48-2" n="1b8b0abf" next="i-ff0be2384cc56178-2">
            <seg n="19eba0e8">
              Herr talman! Låt mig först säga att den nolltolerans mot narkotika
              som har funnits länge i Sverige i bred politisk enighet har tjänat
              oss väl. Vi har i vårt land åtminstone tidigare, för vi har lite
              oroande tendenser just nu färre ungdomar som prövar narkotika
              och färre som fastnar i ett narkotikamissbruk i internationell
              jämförelse.
            </seg>
            <seg n="e4e2824c">
              Forskare som har tittat på detta säger att den konsensus som
              har funnits i samhället kring de här frågorna har hjälpt till
              att stödja den nolltoleransen. Jag vill bestämt påstå att den
              narkotikapolitik som sedan länge har legat fast i Sverige har
              tjänat Sverige och dess befolkning väl.
            </seg>
            <seg n="b3903c37">
              Sedan vill jag hålla med William Petzäll om att missbrukarvården
              i dag inte är fullständig och inte fungerar bra i alla avseenden.
              Det var därför som jag tillsatte Missbruksutredningen jag såg
              att det fanns brister. Det är också därför som utredaren på vårt
              uppdrag har tittat även på de frågor som William Petzäll berör,
              nämligen bemötande, att man kan uppleva att man inte blir lyssnad
              på och inte respekterad som individ i mötet med vården.
            </seg>
            <seg n="c64c35a5">
              Just därför skrev vi in betydelsen och vikten av att den som
              behöver vård och hjälp också ska ha ett inflytande över typ av
              vård, när behandlingen ska sättas in och så vidare att titta på
              brukarinflytandet i kontakten med vården.
            </seg>
            <seg n="dfc08355">
              Om man har motivationen på plats är det klart att förutsättningarna
              att få en lyckad vård och behandling är mycket större. Jag tycker
              att man har bortsett från det faktumet under lång tid och ofta
              behandlat en person med en missbruksproblematik kanske på ett
              nedlåtande sätt och ett icke respektfullt sätt. Genom att skriva
              direktiven på det sättet ville jag tydligt markera att vi måste
              ändra synsätt.
            </seg>
            <seg n="c76a1c04">
              Läkemedelsassisterad behandling är en vedertagen behandlingsform.
              Det finns en evidens om den. Det finns inga som helst restriktioner,
              men beslutet att använda den ligger inte på regeringsnivå utan
              på landstingsnivå.
            </seg>
            <seg n="d6f05fe3">
              Det vi nu gör i vår nya ANDT-strategi är att vi ser på de olikheterna
              och säger att det måste bli en större likhet över landet. Behandlingen
              förekommer inte i förhållande till den problematik som finns inom
              respektive län.
            </seg>
            <seg n="3f129e02">
              Men problematiken ser också olika ut på olika håll i landet,
              och det är anledningen till att de som är ansvariga för vård och
              behandling, nämligen landstingen, måste fatta egna beslut utifrån
              den egna problematiksituationen i det egna länet.
            </seg>
          </u>
          <note n="891dc134">
            Anf. 53 WILLIAM PETZÄLL (-):
          </note>
          <u who="maria_larsson_minister_2010" xml:id="i-ff0be2384cc56178-2" n="1b8b0abf" prev="i-8890af5238e73c48-2">
            <seg n="88923c5f">
              Herr talman! Jag är fullt medveten om att många av frågorna som
              rör missbruk egentligen inte ligger på riksnivå utan på landstingsnivå.
              Däremot finns det flera exempel på att riksdagen har gått in och
              lagstiftat på landstingsnivå.
            </seg>
            <seg n="9b884791">
              I interpellationssvaret skriver du bland annat att människor
              inte alls blir uteslutna ur bland annat substitutionsprogram,
              men det blir de visst, just på grund av att de återfaller. Ett
              återfall för en person som har ett missbruk är oerhört vanligt.
              Det är en del av själva beroendesjukdomen. Då skrivs de ut, vilket
              innebär att de inte får tillgång till sin livsnödvändiga medicin.
            </seg>
            <seg n="b0b1ddb1">
              Jag har svårt att tro att en diabetiker som inte sköter sitt
              insulin rätt blir fråntagen sitt insulin, som han behöver för
              att överleva. Det finns tusentals människor i det här landet som
              blir utskrivna, som lever i total skräck. För de vet inte vad
              de ska göra. De tvingas att bli kriminella och vända sig till
              svarta marknaden och inhandla Subutex eller Metadon illegalt.
              Det tycker jag är en fruktansvärd människosyn. Hur kan man utsätta
              människor för ett så stort lidande?
            </seg>
            <seg n="5ee87093">
              Sprututbytesprogram finns bara på några enstaka håll i landet,
              bland annat i Region Skåne. Där har man bedrivit detta med stor
              framgång. Under sex år har man inte kunnat upptäcka ett enda nytt
              hivfall i de beroendekliniker som finns. I andra landsting har
              man inget som helst sprututbytesprogram. Detta innebär givetvis
              att det är en stor orättvisa för narkomanerna. Man får helt enkelt
              olika vård. För mig är det helt oacceptabelt. Vi måste ha en likvärdig
              vård i Sverige där alla människor bemöts med samma respekt och
              har samma möjlighet att leva hälsosamt och vara friska. Men så
              ser det inte ut i dag. Det är därför jag efterfrågar ett nationellt
              sprututbytesprogram som införs i vartenda landsting i hela Sverige.
              Alla narkomaner ska nämligen ha rätt till samma kvalitativa vård.
            </seg>
            <seg n="f8ff4323">
              Detta gäller även substitutionsbehandlingar. Där kan väntetiderna
              variera oerhört mycket. För en heroinist kan varenda injicering
              av heroinet innebära en dödlig dos, men det kan ta ett till två
              år innan man får en substitutionsbehandling. För mig är det helt
              oacceptabelt. Det här är människor som behöver få de här substitutionsbehandlingarna
              direkt för att kunna få hjälp.
            </seg>
            <seg n="d4fed118">
              Det är en fruktansvärd syn som vi har på människor i dagens läge.
              Någonting måste göras. Och kan inte landstingen garantera de här
              patienternas säkerhet menar jag att vi från riksdagens sida måste
              gå in och lagstifta och tvinga landstingen att införa nationella
              sprututbytesprogram och tvinga dem att skärpa vårdgarantin, som
              man bland annat föreslår i Missbruksutredningen. Sedan har jag
              svårt att tro att regeringen kommer att genomföra alla de 70 eller
              vad det är förslag som Missbruksutredningen har. Man kommer att
              välja ut det som passar en själv.
            </seg>
            <seg n="7cacb9b8">
              Sedan finns det hos representanter för Kristdemokraterna och
              andra konservativa grupper i den här riksdagen ett stort motstånd
              just mot sprututbytesprogram, substitutionsbehandlingar och så
              vidare.
            </seg>
            <seg n="30dd6f05">
              Jag hoppas verkligen att den här interpellationsdebatten ger
              någon form av tankeställare. Jag har träffat många människor som
              till och med har dött på grund av att de inte har kommit in i
              tid till de olika substitutionsbehandlingarna. Jag hoppas att
              vi tar det här med oss och att vi kan samarbeta eller att vi i
              det här fallet kan skapa en dialog.
            </seg>
          </u>
          <note type="speaker" n="40147feb">
            Anf. 54 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-8890af5238e73c48-3" n="1b8b0abf" next="i-ff0be2384cc56178-3">
            <seg n="654817d1">
              Herr talman! Jag hoppas att William Petzäll håller med mig om
              vikten och betydelsen av det förebyggande arbetet, så att människor
              inte hamnar i en beroendesituation som sedan blir en väldigt svår
              situation för många. Det hoppas jag att vi är fullständigt överens
              om. För mig är det viktigt, när vi talar om vård och behandling,
              att vi också talar om vikten av det förebyggande arbetet.
            </seg>
            <seg n="176ebe75">
              William Petzäll säger här att han tycker att regeringen ska lagstifta
              om en behandlingsmetod. Men det är en väg som regeringen inte
              har valt tidigare. Det är en ordning som vi inte har i det här
              landet. På den nationella nivån lagstiftar vi inte om vilken behandlingsmetod
              som landstingen ska använda sig av. Skulle vi sätta det som prejudikat
              skulle vi få ett stort arbete med att lagstifta om olika behandlingsmetoder
              vid olika diagnoser. Dessutom skulle vi ofta få göra förändringar,
              eftersom det hela tiden sker en kunskapsutveckling. Det är just
              därför som valet av behandlingsmetoder ska vila på landstingen
              utifrån den aktuella situationen.
            </seg>
            <seg n="2c6b2a2a">
              Sprututbytesprogrammen är en smittskyddsåtgärd. Den ska beslutas
              av landstingen och i dagsläget tillsammans med kommunerna. Missbruksutredningen
              föreslår att landstingen ska kunna besluta själva.
            </seg>
            <seg n="ec89302c">
              Det är helt nödvändigt, menar jag, att den typen av beslut tas
              av dem som är ansvariga och som har tillgång till den nödvändiga
              kunskapen. Men när det gäller sprututbytesprogram råder det en
              fullständig evidens om nyttan och nödvändigheten av de här programmen
              jag tycker att William Petzäll ska akta sig lite för att uttala
              sig alltför kategoriskt om människor i andra partier.
            </seg>
            <seg n="9c0b421a">
              Detta gör också att landstingen, såvida de har behov av den här
              typen av behandling, måste se till att den kommer på plats. Det
              finns nämligen evidens för att det här är verkningsfullt.
            </seg>
            <seg n="e2827497">
              Sedan gäller det föreskrifterna för läkemedelsassisterad behandling
              och uteslutning, som William Petzäll är inne på. Vi gav Socialstyrelsen
              i uppdrag att titta över föreskrifterna, just med anledning av
              att vi fick signaler om att uteslutning tolkades olika på olika
              ställen i landet. Vi gav också Socialstyrelsen uppdraget att revidera
              dem om de såg det som nödvändigt, så att man inte utesluter personer
              i strid med den vetenskap och beprövad erfarenhet som finns kring
              programmen.
            </seg>
            <seg n="f380413d">
              Det var därför som vi fick reviderade föreskrifter som trädde
              i kraft i mars 2010. Där ändrades också en bestämmelse. Om man
              hade uteslutit en person skulle den kunna återgå till behandling
              inom loppet av tre månader i stället för sex månader. Den skulle
              kunna upptas om det fanns särskilda skäl.
            </seg>
            <seg n="8970b907">
              Det skedde en förändring. Problematiken är känd sedan tidigare.
              Uppdraget till Socialstyrelsen var att man skulle titta på: Hur
              ser evidensen ut nu? Finns det tolkningssvårigheter när det gäller
              uteslutning? Då kom de tillbaka med det här.
            </seg>
            <seg n="4cead858">
              Socialstyrelsen är vår kunskapsmyndighet. Det är Socialstyrelsen
              vi använder för att ta fram den här typen av underlag. På Regeringskansliet
              sitter vi inte med hela den kompetensen, utan vi använder våra
              kunskapsmyndigheter till detta. Och den ordning som vi har med
              att landstingen själva måste besluta är den enda rimliga.
            </seg>
            <seg n="dd190e7e">
              Sedan beklagar jag de långa väntetiderna. Jag tittar med intresse
              på förslaget från Missbruksutredningen kring att också låta missbrukar-
              och beroendevård ingå i vårdgarantin.
            </seg>
          </u>
          <note n="57d14678">
            Anf. 55 WILLIAM PETZÄLL (-):
          </note>
          <u who="maria_larsson_minister_2010" xml:id="i-ff0be2384cc56178-3" n="1b8b0abf" prev="i-8890af5238e73c48-3">
            <seg n="b9a58bbe">
              Herr talman! Jag ska inte vara långrandig, men jag vill ta upp
              något som jag glömde att ta upp tidigare. Det handlar om att man
              ska göra en konsekvensutredning när en person väl blir utskriven,
              för det sker inte i dagsläget. Den här konsekvensanalysen eller
              konsekvensutredningen innebär att man, när en patient riskerar
              att uteslutas ur ett substitutionsprogram, ska titta på vad det
              får för konsekvenser för den enskilda individen. Ofta måste man
              till exempel hålla sig ren för att få ha kvar sin bostad och för
              att få ha kvar försörjningsstöd. Vad finns det för risk att personen
              återfaller i ett tungt destruktivt missbruk?
            </seg>
            <seg n="d9d3b8c8">
              Ingen som helst konsekvensanalys görs i dagsläget. Det kan givetvis
              få förödande konsekvenser för den enskilda individen. Jag menar
              att man, när man gör en sådan här konsekvensanalys, måste väga
              in vad som är bäst för patienten. Vad kommer det att få för konsekvenser
              när patienten blir utskriven?
            </seg>
            <seg n="b3b90c66">
              Utifrån den bedömning som man gör måste man titta på vad som
              är negativt och vad som är positivt. Om det är mer negativt än
              positivt menar jag att det är fruktansvärt inhumant att utesluta
              en person som har fått återfall och blivit utskriven. Vi måste
              ju se till vad som är bäst för patienten.
            </seg>
            <seg n="9b229615">
              Det här är människor som riskerar att dö varje dag när de är
              ute på gatan och brukar narkotika. Det är en fruktansvärd press
              som de här människorna utsätts för. Jag träffar oerhört många
              som lever i total skräck och i total panik när de blivit uteslutna.
              Jag förstår inte hur man som medmänniska kan acceptera det. Vi
              måste kolla vad det får för konsekvenser. Det är därför jag efterfrågar
              en konsekvensanalys.
            </seg>
          </u>
          <note type="speaker" n="21c4d109">
            Anf. 56 Statsrådet MARIA LARSSON (KD):
          </note>
          <u who="maria_larsson_minister_2010" xml:id="i-4060e4675442340d-7" n="1b8b0abf">
            <seg n="42eb3a06">
              Herr talman! Man måste alltid belysa saker ur både ett individperspektiv
              och ett samhällsperspektiv. Socialstyrelsen är, som sagt, vår
              kunskapsmyndighet, och vi måste förlita oss på de tolkningar de
              gör utifrån tillgången till den evidens som finns kring den här
              problematiken.
            </seg>
            <seg n="eab93595">
              Sedan kan jag glädja William Petzäll med att läkemedelsförskrivningen
              mot opiatmissbruk har ökat ganska mycket. År 2006 var det 2 760
              individer som fick detta i Sverige. År 2010 var det 3 774. Det
              är alltså en ökning med ungefär 1 000 personer under den korta
              perioden. Det vittnar om att det är allt fler landsting som använder
              behandlingsmetoden i enlighet med beprövad erfarenhet och evidens.
            </seg>
            <seg n="14f84181">
              Det händer ändå saker ute i landstingen, och det är naturligtvis
              viktigt att alla landsting är uppdaterade när det gäller den senast
              tillgängliga kunskapen när de värderar vilken typ av vård och
              behandlingsinsatser de ska erbjuda.
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="56bd671f">
            14 § Svar på interpellation 2011/12:128 om flytt av vinster till
            lågskatteländer
          </note>
          <note type="speaker" n="26d7b7e8">
            Anf. 57 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-8" n="60f9b4f1">
            <seg n="4e9d9a64">
              Herr talman! Lennart Axelsson har frågat mig varför jag inte
              har agerat tidigare avseende riskkapitalbolagens skatteplanering
              med ränteavdrag. Han undrar också varför lagstiftning dröjer.
            </seg>
            <seg n="cfff59a6">
              Regeringen har redan 2009 lagstiftat för att stoppa viss skatteplanering
              med ränteavdrag. Den skatteplaneringen avsåg lån och förvärv inom
              en och samma koncern. Skatteverket fick i samband med detta ett
              uppdrag att kartlägga användningen av ränteavdrag. Regeringen
              har också tillsatt en företagsskattekommitté som ska se över reglerna
              om ränteavdrag.
            </seg>
            <seg n="76509696">
              Det skatteupplägg som nu diskuteras handlar om interna lån men
              med externa förvärv. Min utgångspunkt är att skatter ska betalas
              på lika villkor av alla, oavsett vilken bransch vi talar om. Regeringen
              har därför lämnat ett nytt uppdrag till Skatteverket att se över
              skatteplanering med ränteavdrag i välfärdssektorn.
            </seg>
            <seg n="5ba4be23">
              Därutöver arbetar vi inom Finansdepartementet skyndsamt med frågan
              om ränteavdrag. Normala beredningsprocesser måste dock iakttas.
            </seg>
            <seg n="2003cc72">
              Den här sortens aggressiva skatteplanering ska inte vara möjlig
              i framtiden. Ett förslag på skärpta regler kommer under nästa
              år. Min ambition är att det ska komma redan under våren.
            </seg>
          </u>
          <note type="speaker" n="615b5ec5">
            Anf. 58 LENNART AXELSSON (S):
          </note>
          <u who="lennart_axelsson_204029" xml:id="i-38ef5d282a9d0f19-0" n="48052d4c">
            <seg n="c5034fe9">
              Herr talman! Jag tänkte börja med att gratulera Anders Borg till
              den nya insikten om att en välfärd för alla också kräver att man
              har intäkter för att kunna betala den. Jag tänker på det citat
              som Anders Borg hade valt att låna av Mona Sahlin, när han sade
              att det är häftigt att betala skatt.
            </seg>
            <seg n="b642fd4b">
              Jag kan kanske tycka att det är lite anmärkningsvärt med tanke
              på vad som har hänt tidigare under den borgerliga regeringsperioden.
              Man har ju sänkt skatterna med i alla fall mer än kostnaden för
              all äldreomsorg i landet under ett helt år.
            </seg>
            <seg n="05d4178b">
              Även den här interpellationen handlar i grunden om det som har
              hänt inom äldreomsorgen den senaste tiden, precis som de debatter
              vi har haft här tidigare i dag och även hade i går, bland annat
              med en stor utfrågning i socialutskottets regi.
            </seg>
            <seg n="73a8e574">
              Min fråga handlar i grunden om hur vi ser till att få de resurser
              som behövs för att vi ska kunna ta hand om våra barn och gamla
              på ett klokt sätt. Jag menar att det har funnits en brist på agerande
              från finansministerns sida när det gäller att täppa till de hål
              som finns i skattelagstiftningen, de hål som har gjort att företag
              som varit aktiva inom hälso- och sjukvården och i det här fallet
              äldreomsorgen, faktiskt har kunnat undvika att betala skatt i
              Sverige. Dels får de alltså betalt via skatten för sin verksamhet,
              dels undviker de att betala skatt för de vinster de gör.
            </seg>
            <seg n="35969c62">
              Det här är naturligtvis fullständigt otillständigt, och jag uppskattar
              att finansministern också klart och tydligt har sagt att det här
              vill man göra någonting åt. Problemet är att det här är kunskap
              som fanns redan i slutet av 2007 efter att ett antal regeringsrättsdomar
              hade konstaterat att det var lagligt med de nuvarande reglerna
              att göra på det här sättet. Regeringen har i princip inte gjort
              någonting annat än vissa begränsade delar som finansministern
              tar upp i svaret, men de har egentligen inte haft så stor effekt
              på utfallet.
            </seg>
            <seg n="32213648">
              Jag frågade riksdagens utredningstjänst om det vore möjligt att
              räkna ut hur mycket vi har mist av intäkter till det allmänna
              på grund av att man inte har gjort de här ändringarna tidigare.
              Det visade sig vara ganska svårt att göra dessa beräkningar, men
              Skatteverket gjorde 2008 en grov uppskattning av hur mycket pengar
              det skulle kunna handla om ifall man hade satt stopp för det redan
              då. Skatteverket kom fram till att det handlade om ca 7 miljarder.
              Räknar vi om det från den 1 januari 2008 fram till nu är det åtminstone
              20 miljarder som vi har gått miste om som hade kunnat användas
              till att exempelvis förbättra äldreomsorgen.
            </seg>
            <seg n="69d7d42b">
              Jag tycker inte att det är något tecken på ansvarsfullhet från
              finansministerns sida att ha stått vid sidan av och låtit bli
              att agera, trots att man borde ha haft kunskap om detta åtminstone
              redan 2007.
            </seg>
          </u>
          <note type="speaker" n="5133d940">
            Anf. 59 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-9" n="60f9b4f1">
            <seg n="09011e34">
              Herr talman! Det är naturligtvis så att vi i det här landet ska
              ha en bra välfärd och därför också måste betala skatter. Det är
              vi alla överens om. Sverige har relativt höga offentliga utgifter.
              Det har vi haft under de senaste 30 åren i förhållande till de
              flesta andra länder. Så kommer det förmodligen också att vara
              i framtiden.
            </seg>
            <seg n="745120d9">
              Det Socialdemokraterna tyvärr ofta glömmer bort är att höga skatter
              har stora kostnader förknippade med sig i termer av tillväxt,
              investeringar, jobb, sysselsättning och arbetslöshet. Det är därför
              det är viktigt att också anpassa skattesystemet så att fler människor
              kommer i arbete. Det är det arbetet vi har bedrivit för att hantera
              det enorma utanförskap som Socialdemokraterna lämnade efter sig.
            </seg>
            <seg n="6514c2f4">
              Det finns självklart offentliga utgifter som är bra för tillväxten:
              utbildning, forskning och infrastruktur. Det som utmärker Sverige,
              särskilt under senare år, är att vi i förhållande till många andra
              länder har kunnat prioritera just de tillväxtfrämjande offentliga
              utgifterna. Vi har satsat på utbildning, vi har gjort en dramatisk
              uppskalning av forskningsresurserna och vi tillhör i dag de länder
              i Europa som gör de allra största offentliga investeringarna.
              Det är bra, och det är viktigt.
            </seg>
            <seg n="d267c666">
              Låt mig bara ge en bakgrund till den här frågan, för det förefaller
              som att Lennart Axelsson kanske inte fullt ut har följt det här
              ärendet på det sätt som han borde ha gjort.
            </seg>
            <seg n="57c5a171">
              Skälet till att vi har de här problemen är att den socialdemokratiska
              regeringen 2003 införde skattebefrielse på ägarandelar inom dotterbolag.
              Det var själva upprinnelsen till detta. Sedan kom ett antal år
              när de interna räntesnurrorna växte, och så fick vi en dom på
              den sidan i Regeringsrätten. Då agerade regeringen mycket skyndsamt,
              och det är mycket riktigt så att det belopp vi då ansåg oss stänga
              var i storleksordningen 7 miljarder.
            </seg>
            <seg n="55f6e038">
              Vid det tillfället gjorde också Skatteverket en uppskattning
              av räntesnurrors användning vid externa förvärv, och de var vid
              den tidpunkten inte alls lika vanligt förekommande som de interna
              räntesnurrorna. Det är alltså en helt annan diskussion än den
              som vi förde fram till 2009.
            </seg>
            <seg n="aa10faca">
              Låt mig påpeka för Lennart Axelsson att den proposition vi lade
              fram trädde i kraft den 1 januari 2009. De nya reglerna har alltså
              varit i kraft i två beskattningsår. Omedelbart när vi sjösatte
              de nya reglerna sade vi till Skatteverket att följa detta. De
              har återrapporterat det uppdraget, och då har vi sett att det
              nu har vuxit fram ett nyttjande av ränteavdrag vid externa förvärv.
            </seg>
            <seg n="1999fdc7">
              Jag tror att det är rätt viktigt att vi inte blandar ihop interna
              och externa räntesnurror här. Vi har alltså stängt de interna
              räntesnurrorna, någonting som Socialdemokraterna helt uppenbart
              och helt orimligt underlät att göra när man ändrade reglerna 2003.
              Vi har därmed korrigerat ett fel som den socialdemokratiska regeringen
              lämnade efter sig.
            </seg>
            <seg n="9f5bc792">
              Det är möjligt att Lennart Axelssons beräkningar stämmer, men
              då bör de göras från 2003 till 2006 så att vi kan se hur mycket
              välfärd Socialdemokraterna i sådana fall förlorade.
            </seg>
            <seg n="5df01805">
              Det som dock är speciellt är att Socialdemokraterna i hela den
              här debatten har stått tomhänta. Vi har diskuterat två punkter.
              Den ena är vinst i välfärdsbolag. Där kan Socialdemokraterna inte
              leverera något svar. Det andra är att ni har sagt att ni har velat
              åtgärda detta, men vi har inte sett en enda rad, inte en mening,
              där ni förklarar hur det ska gå till.
            </seg>
            <seg n="c0fd47ee">
              Vi har jobbat aktivt med frågan i två år. Vi är på väg att få
              fram ett förslag som kommer att fungera, men det har inte funnits
              en enda socialdemokratisk motion där man löser ut hur den här
              begränsningen av ränteavdraget ska gå till. Det vi däremot har
              hört är att socialdemokrater säger att man kan göra det och att
              man bör göra det.
            </seg>
            <seg n="7d003429">
              Men, ursäkta mig, vi står i Sveriges riksdag. Vi är företrädare
              för politiker. Politiker ska inte tycka, de ska föreslå fungerande
              förslag. Har man inte fungerande förslag kan man ju tycka fritt,
              men det är journalister som gör det. Socialdemokraterna har alltså
              gett sig in i en debatt om att man ska stoppa vinst i välfärden
              och stoppa ränteavdrag, men det finns inte någon som helst beskrivning
              av hur det ska gå till. Det går inte att ta på allvar.
            </seg>
          </u>
          <note type="speaker" n="2cd38ec9">
            Anf. 60 LENNART AXELSSON (S):
          </note>
          <u who="lennart_axelsson_204029" xml:id="i-38ef5d282a9d0f19-1" n="48052d4c">
            <seg n="e369d2dc">
              Herr talman! Att politiker inte ska få tycka verkar lite anmärkningsvärt,
              tycker jag.
            </seg>
            <seg n="6615a10d">
              Finansministern började i en ända där jag nog anser att han är
              lite sårbar med tanke på den utveckling som har varit. Han hävdar
              att skattesänkningar innebär att man får ned arbetslösheten. Fakta
              i det fallet är att det är fler som är anställda. Det är riktigt.
              Det är fler som har kommit in på arbetsmarknaden. Men arbetslösheten
              är högre nu än den var när ni tillträdde. Trots att ni har sänkt
              skatterna med över hundra miljarder har man inte alls fått ut
              någonting av det som finansministern i dag står här och säger
              att man har fått.
            </seg>
            <seg n="a95ed7fa">
              Utanförskapet är likaså det väldigt högt fortfarande. Inte ens
              där har det haft någon effekt. Om vi börjar i den delen tycker
              jag nog att finansministern har en hel del att förklara. Hur kan
              det komma sig att det inte har fått den effekt som man trodde?
              Vad är det som gör att man även säger att när vi får mer resurser
              i landet ska vi fortsätta att sänka skatterna, trots att det inte
              har fått någon effekt?
            </seg>
            <seg n="37c50269">
              Att förklara att reglerna ser ut som de gör är inte något bra
              svar på varför man inte från er sida har gjort någonting snabbare.
              Från skatteutskottets sida jag sitter själv i socialutskottet
              har man presenterat en idé om att man här i Sveriges riksdag skulle
              sätta ned foten och säga att vi sätter stopp för möjligheten att
              göra avdrag på räntorna redan nu.
            </seg>
            <seg n="525cf126">
              Det står i svaret att man måste ha en process för att komma fram
              till på vilket sätt man förändrar lagstiftning. Det är helt klart.
              Men i de lägen där ni tidigare har gjort förändringar väldigt
              snabbt, till exempel försämringarna i a-kassan och sjukförsäkringen,
              fanns det inte några stora krav på att man skulle ha någon beredning.
              Det genomfördes väldigt snabbt.
            </seg>
            <seg n="948b080e">
              Jag ställde en fråga till finansministern 2008 om det som interpellationen
              handlar om. Då fick jag svaret att om det skulle visa sig att
              lagstiftningen behöver ändras inom ett visst område kommer frågan
              att beredas i sedvanlig ordning. Det man kände till i slutet av
              2007 visste inte finansministern då om det skulle behöva göras
              några förändringar för att sätta stopp för. Det tycker jag är
              anmärkningsvärt. Inte ens ett halvår efter att man hade upptäckt
              det här visste finansministern om det behövde göras någon förändring
              över huvud taget.
            </seg>
            <seg n="d8384acd">
              En annan sak som jag tycker att man borde fundera kring är att
              den borgerliga regeringen 2009 valde att sälja ut Apoteket, en
              viktig del av svensk hälso- och sjukvård, trots att man även där
              visste att det skulle kunna innebära att de företag som kommer
              in i Sverige, som ni lockade hit med 500 extra miljoner av skattepengarna,
              skulle bete sig på samma sätt som de andra riskkapitalisterna.
              Det var inte så förvånansvärt. Trots det valde ni att genomföra
              det. Det har naturligtvis också bidragit till att svenska skattebetalare
              har blivit av med inte bara den halva miljard som ni gav de här
              företagen från början utan även skatteintäkter så att en brist
              har uppstått.
            </seg>
          </u>
          <note type="speaker" n="ee21bc2e">
            Anf. 61 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-10" n="60f9b4f1">
            <seg n="fcc8594d">
              Herr talman! Vi ska inte göra det här till en debatt om jobb,
              låt mig bara konstatera att förra mandatperioden ökade sysselsättningen
              med hundra tusen personer. Sverige har en långtidsarbetslöshet
              som är bland de lägsta i Europa. Sverige har den i särklass högsta
              sysselsättningsgraden i Europa. De länder som tillämpat det socialdemokratiska
              receptet, Spanien och Portugal med stora underskott och stora
              stimulansplaner, kör nu runt en mycket hög arbetslöshet.
            </seg>
            <seg n="57d5d97f">
              Låt oss konstatera att under de socialdemokratiska åren låg bolagsskatteintäkterna
              på någonstans mellan 40, 50 och 60 miljarder. I år ligger de på
              130. När jag blev finansminister låg de på 100 och nu har de ökat
              till 130 miljarder. Det har alltså varit en kraftig ökning av
              bolagsskatteintäkterna därför att vi har vårdat bolagsskattebasen
              i Sverige.
            </seg>
            <seg n="16ead7ef">
              Låt oss igen försöka reda ut det här så att vi kan få lite ordning
              i den här debatten. Vi fick ett problem på grund av de socialdemokratiska
              regeländringarna 2003. Det växte fram 2004, 2005 och 2006 utan
              att den socialdemokratiska regeringen gjorde någonting. Vi fick
              Regeringsrättens dom 2007. Under 2008 presenterade vi i mycket
              rask takt och under hård kritik från Svenskt Näringsliv förändringar
              av ränteavdragsregeln för den här typen av interna ränteavdrag.
              Det trädde i kraft den 1 januari 2009. Det är helt riktigt att
              Lennart Axelsson kan diskutera den lagstiftningsprocess vi hade
              2008, men det åtgärdade vi ju. Det är det som har bidragit till
              att bolagsskattebaserna därefter har ökat.
            </seg>
            <seg n="11f546fc">
              När det gäller de här förslagen måste jag säga att om Lennart
              Axelsson hade varit klar över den här bilden 2008 är den här debatten
              ännu mer underlig. Socialdemokraterna har ju haft tre år på sig
              att ta fram det förslag som ska stoppa ränteavdragen vid externa
              förvärv tre år, om ni nu såg det här problemet som inte Skatteverket
              eller vi vid det tillfället såg, för då var det de interna räntesnurrorna
              vi åtgärdade.
            </seg>
            <seg n="fed259fe">
              Låt oss inte blanda ihop det här. Regeringen agerade mycket skyndsamt
              mot de interna räntesnurrorna under stark kritik från näringslivet.
              Vi gav Skatteverket omedelbart i uppdrag att fortsätta följa upp
              detta för de externa. Det gjorde man under 2009, vilket var det
              första taxeringsåret med den nya lagstiftningen, och det gjorde
              man under 2010. Därefter har vi skyndsamt återkommit.
            </seg>
            <seg n="22904186">
              Det är klart att politiker har fri rätt att tycka som vi vill,
              men vad är det för krav väljarna ska ha på politiker? Jo, det
              är att man upptäcker samhällsproblem, att man analyserar dem och
              att man föreslår åtgärder. Det är det som är kärnverksamheten
              hos en regering och riksdag åtgärder. Det är det som skiljer oss
              från ledarskribenter, journalister och andra debattörer. Vi ska
              föreslå åtgärder som åtgärdar de problem vi pekar på. Därför är
              det frapperande att vi här debatterar skattereglerna för externa
              ränteavdrag och vinster i välfärden och inte på något av dessa
              områden, trots att vi i dag har hört socialdemokrater upprepa
              sin kritik, har man haft ens en tillstymmelse till förslag.
            </seg>
            <seg n="50277dd7">
              Man kan inte säga att man ska ha en stopplag utan att ha ett
              färdigt förslag. Först har man ett färdigt förslag. Sedan stiftar
              man en stopplag så att man från det datumet ändrar taxeringsreglerna.
              Det är så ordningen är. Man kan inte skilja stopplagen från att
              ha ett färdigt förslag. Det vet alla som håller på med skattelagstiftning.
            </seg>
            <seg n="bc5edc79">
              Socialdemokraterna har gett sig in i den här debatten obeväpnade.
              Man har inga egna förslag som åtgärdar de problem man pekar på.
              Det är därför kritiken inte biter.
            </seg>
          </u>
          <note type="speaker" n="37257fa4">
            Anf. 62 LENNART AXELSSON (S):
          </note>
          <u who="lennart_axelsson_204029" xml:id="i-38ef5d282a9d0f19-2" n="48052d4c">
            <seg n="a90c2a8f">
              Herr talman! Jag börjar också i änden med jobben då. Det här
              blir naturligtvis väldigt besvärligt att begripa för den som tittar
              på det här utifrån. Jag säger någonting som stämmer och finansministern
              säger någonting som stämmer, men fakta är faktiskt att arbetslösheten
              är väldigt hög i dag. Sysselsättningsnivån har faktiskt ökat,
              men det beror ju på att det kommer in flera människor i arbetsmarknaden.
            </seg>
            <seg n="b5220779">
              Finansministern skakar på huvudet, men det finns klara siffror
              på att det är så. Den marginella ökning av sysselsättningen som
              ändå har varit kan knappast beskrivas som en framgång utifrån
              den politik som ni nu har fört under fem år.
            </seg>
            <seg n="de77ebac">
              Sedan måste jag säga att det lät som en nyhet att finansministern
              2008 inte kände till det problem som Kalla fakta faktiskt visade
              på och som var grunden till den fråga som jag ställde till finansministern
              då. Det var precis det som finansministern uttryckte: Vi kände
              inte till det här. Ni kände till det, säger finansministern, varför
              gjorde ni inget?
            </seg>
            <seg n="65e3395b">
              Finansministern har själv sagt att det här är någonting som han
              kommer att titta på, och ser han att det finns något problem här
              kommer han att åtgärda det.
            </seg>
            <seg n="1af68c0c">
              Det är först nu när medierna uppmärksammar Caremaskandalen som
              finansministern upprört ställer sig på barrikaderna och säger
              att man ska göra något åt detta. Man har länge vetat om att problemet
              finns. Men då är det bra. Då kan man säga någonting och tro att
              alla ska svälja att finansministern har upptäckt något som han
              inte kan acceptera.
            </seg>
          </u>
          <note type="speaker" n="ea092d4c">
            Anf. 63 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-11" n="60f9b4f1">
            <seg n="41f95c86">
              Herr talman! Låt oss konstatera att Sverige är ett land som präglas
              av mycket omfattande och väl fungerande välfärd. Den är bättre
              än praktiskt taget alla andra länder när det gäller att upprätthålla
              en bra fördelning och trygghet för alla människor. Att vi dessutom
              har ett näringslivsklimat som gör att Sverige växer snabbare och
              klarar sig bättre i ekonomiska kriser än de flesta andra länder
              är naturligtvis glädjande.
            </seg>
            <seg n="48b914be">
              Fakta är att sysselsättningen i Sverige under de senaste åren
              har vuxit snabbare än i några andra länder i Europa. I andra länder,
              de som har tillämpat det socialdemokratiska receptet, är arbetslösheten
              15, 17 och 18 procent. Det är i Sverige arbetslösheten har klarat
              sig igenom krisen utan att gå upp på 12, 14 eller 15 procent som
              människor befarade. Det är Sverige som har den högsta sysselsättningsnivån
              i Europa och den lägsta långtidsarbetslösheten. Varför kan inte
              Lennart Axelsson vara stolt över att Sverige är ett land som fungerar?
              Vi har en modell för sammanhållning och stabilitet som fungerar
              också i kristider.
            </seg>
            <seg n="58c33937">
              Låt oss ta diskussionen eftersom den måste redas ut. Det vi gjorde
              2008 med stor skyndsamhet och i hård konflikt med Svenskt Näringsliv
              var att stänga de interna räntesnurrorna, de som regeringsrättsdomen
              handlade om och som uppkommit på grund av de socialdemokratiska
              regeländringarna. Det är klart att det även då fanns problem med
              externa räntesnurror, men det var inte det de 7 miljarderna handlade
              om. Det var de interna räntesnurrorna. Eftersom vi misstänkte
              att det skulle bli ett problem, som Lennart Axelsson påpekar,
              bad vi Skatteverket att följa de externa räntesnurrorna och skrev
              i propositionen att vi skulle återkomma till frågan skyndsamt
              om det visade sig att problemet växte.
            </seg>
            <seg n="7c996f61">
              Därefter har vi återkommit. Det har alltså gått två beskattningsår
              till dess vi har återkommit med lagstiftning på området.
            </seg>
            <seg n="470dc8f7">
              Nu säger Lennart Axelsson att vi skulle ha upptäckt och åtgärdat
              detta först nu därför att medierna har startat en debatt. Det
              är helt orimligt. Vi har jobbat intensivt med frågorna de senaste
              två åren. Det är den korrekta beskrivningen.
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="7f1085be">
            15 § Svar på interpellation 2011/12:129 om jobbskatteavdragets
            bristfälliga jobbeffekt
          </note>
          <note type="speaker" n="ef90533b">
            Anf. 64 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-12" n="60f9b4f1">
            <seg n="e8a282b1">
              Herr talman! Hans Olsson har frågat mig hur jag avser att förändra
              den ekonomiska politiken så att fler unga får arbete och så att
              det inte uppstår arbetande fattiga.
            </seg>
            <seg n="14ae05bc">
              Ungdomsarbetslösheten är fortfarande hög i Sverige. Detta är
              ett allvarligt problem och en prioriterad fråga för regeringen.
            </seg>
            <seg n="a8ca5ce1">
              Regeringen har vidtagit flera åtgärder för att förbättra ungas
              arbetsmarknadssituation, både generella åtgärder såsom jobbskatteavdrag
              och även mer riktade åtgärder. Omfattande reformer inom utbildningssystemet
              har genomförts, bland annat för att minska avhoppen från gymnasieskolan.
              Unga utan fullständig gymnasieutbildning är de som drabbas allra
              hårdast av arbetslöshet.
            </seg>
            <seg n="c1aa4306">
              En bidragande orsak till ungdomsarbetslösheten är de förhållandevis
              höga ingångslönerna i Sverige. Ungdomar får problem på arbetsmarknaden
              om arbetsgivare bedömer att deras produktivitet är lägre än vad
              som motsvaras av rådande lön. Under ungas etableringsfas kan det
              också vara så att arbetsgivarna har svårigheter att bedöma individens
              kompetens detta eftersom han eller hon har begränsad arbetslivserfarenhet
              och få referenser från tidigare arbetsgivare.
            </seg>
            <seg n="eade4ca8">
              Sänkningen av arbetsgivaravgifterna för unga och nystartsjobben
              bidrar till att sänka arbetsgivarnas lönekostnader när de anställer
              unga personer. RUT- och ROT-avdragen och den sänkta restaurangmomsen
              bidrar till ökad efterfrågan i branscher där många unga arbetar.
              För att minska osäkerheten kring ett anställningsbeslut har regeringen
              bland annat aviserat att två nya anställningsformer ska införas
              lärlingsanställning och lärlingsprovanställning.
            </seg>
            <seg n="e43c624f">
              Alla dessa åtgärder leder till att fler unga får en fast förankring
              på arbetsmarknaden. Att ha ett arbete är det viktigaste för att
              undslippa fattigdom. Dessutom ger jobbskatteavdraget mer pengar
              kvar i plånboken för dem som har ett arbete. Störst relativ betydelse
              har detta för arbetande med lägre inkomster.
            </seg>
          </u>
          <note type="speaker" n="6710fb3e">
            Anf. 65 HANS OLSSON (S):
          </note>
          <u who="hans_olsson_e726b9" xml:id="i-b25743534bbfe753-0" n="ed13eb1b">
            <seg n="ba1f52ca">
              Herr talman! Tack för svaret!
            </seg>
            <seg n="9d1a7547">
              Låt mig börja med att återge lite ur Riksrevisionens genomgång
              av jobbskatteavdraget, nämligen vad den borgerliga majoriteten
              skrev: Jobbskatteavdraget är en central del i regeringens ekonomiska
              politik för att varaktigt öka sysselsättningen. Jobbskatteavdraget
              gör det mer lönsamt att arbeta, vilket leder till att fler människor
              ingår i arbetskraften.
            </seg>
            <seg n="dfacf67a">
              Man skrev vidare att utskottet anser att det är positivt med
              åtgärder som syftar till att informera om jobbskatteavdraget och
              dess effekter. Man menade också att det inte bara var Skatteverket
              som skulle informera om jobbskatteavdragets fördel utan att även
              Arbetsförmedlingen skulle informera de arbetslösa om jobbskatteavdraget,
              alltså att det numera är mer lönsamt att arbeta än att vara arbetslös.
            </seg>
            <seg n="b911a97d">
              Tänket med jobbskatteavdraget bygger på den teoretiska modellen
              att runt om i Sverige sitter 70 00080 000 människor och bara väntar
              på att det ska bli lönsamt att arbeta. När man plötsligt får information
              om att det nu är lönsamt att arbeta ska man sticka ut på arbetsmarknaden
              och ta jobb jobb finns hur många som helst, det är inga problem.
              Det är den teoretiska modellen.
            </seg>
            <seg n="b745a0ea">
              Eftersom det här är den grundläggande basen i den ekonomiska
              politiken för regeringen är det intressant att ta reda på om den
              fungerar. Låt mig då återge vad som har stått i en del tidningsnotiser
              den senaste tiden.
            </seg>
            <seg n="a75f0e71">
              I DN den 26 november finns följande notis: Utanförskapet skulle
              minska så här blev det. Mer än vad tredje registrerad arbetslös
              på Arbetsförmedlingen är utrikes född. Andelen har ökat dramatiskt
              från 22 procent för sex år sedan till dagens 35. Det visar siffror
              DN har tagit fram med hjälp av Arbetsförmedlingen.
            </seg>
            <seg n="8b44fb15">
              Den 10 november finns denna notis: Nästan dubbelt så många unga
              mellan 20 och 24 år lever i dag på aktivitetsersättning, tidigare
              förtidspension, som för åtta år sedan. Orsaken är att de har inga
              jobb. Enligt en rapport till Socialförsäkringsutredningen ligger
              arbetslöshet och dålig utbildning bakom ökningen, inte ökad ohälsa.
              Siffrorna visar på ett nederlag för regeringens arbetslinje, säger
              utredningens huvudsekreterare Irene Wennemo till Dagens Nyheter.
            </seg>
            <seg n="72a54b7b">
              Jag har också tagit fram siffror. Så att inte Anders Borg ska
              bli orolig att det är sossesiffror har jag använt Svenskt Näringsliv.
              Svenskt Näringsliv kan man ha synpunkter på, men man kan inte
              beskylla dem för att gå i socialdemokratins ledband. Siffrorna
              visar klart och tydligt att arbetslösheten är högre i dag än den
              var 2006. Arbetsförmedlingen visar mycket högre siffror än Svenskt
              Näringsliv. Nivån är stigande. Då återstår de frågor jag ställde
              till Anders Borg i min interpellation: Hur avser finansministern
              att förändra den ekonomiska politiken så att fler unga får arbete
              grundbulten i jobbskatteavdraget? Hur avser finansministern att
              förändra den ekonomiska politiken så att det inte uppstår arbetande
              fattiga?
            </seg>
          </u>
          <note type="speaker" n="7801bd2c">
            Anf. 66 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-13" n="60f9b4f1">
            <seg n="af19a603">
              Herr talman! Låt oss konstatera att Riksrevisionen, Finanspolitiska
              rådet, LO, Studieförbundet Näringsliv och Samhälle, OECD och Finansdepartementet
              i Finansdepartementets fall två gånger har publicerat ordentliga
              grundliga genomgångar av sysselsättning och jobbskatteavdrag.
              Då har vi konstaterat att till och med LO:s siffror ligger högt.
              Genomgående visar alla utvärderingarna att det handlar om mycket
              stora effekter på sysselsättningen, särskilt om vi jämför med
              alla andra tänkbara åtgärder. Det här är förmodligen alltjämt
              det effektivaste sättet att göra det mer lönsamt att arbeta. Låt
              oss konstatera att nästan alla andra sätt att göra det mer lönsamt
              att arbeta handlar om att strama åt transfereringssystem. Det
              är nämligen det andra alternativet.
            </seg>
            <seg n="7a474f07">
              Det är heller ingen slump att det är på detta sätt, utan det
              är väl beprövad forskning och erfarenhet. Det är därför Socialdemokraterna
              också har accepterat alla jobbskatteavdrag. Jobbskatteavdrag ett
              Socialdemokraterna har accepterat det. Jobbskatteavdrag två Socialdemokraterna
              har accepterat det. Jobbskatteavdrag tre Socialdemokraterna har
              accepterat det. Jobbskatteavdrag fyra Socialdemokraterna har accepterat
              det. Ett, två, tre, fyra fyra rungande ja från Socialdemokraterna.
            </seg>
            <seg n="b08fad91">
              Jag ser fram emot om ni ändrar er. Vi kan gärna ha en valrörelse
              om att ni ska riva upp detta så att vanliga löntagare får någon
              tusenlapp i höjd skatt i månaden. Det tror jag är en valrörelse
              som åtminstone jag skulle se fram emot. Men jag tror inte att
              det blir så, jag tror nog att Socialdemokraterna står fast vid
              ett, två, tre och fyra ja till jobbskatteavdrag. Så: Vad är det
              egentligen vi diskuterar? Är det någon skillnad här? Var är gränslinjen?
              Det är i så fall att Socialdemokraterna ska ompröva sin egen politik,
              och det är en intressant debatt. Då är dock jag kanske inte rätt
              debattmotståndare.
            </seg>
            <seg n="a1f42f52">
              Låt oss konstatera vad som har hänt i Sverige under senare år.
              Relativt vad vi trodde ligger sysselsättningsnivån 34 procent
              högre än vad vi räknade med under krisåren. Relativt historien
              har vi fått en sysselsättningsökning av sällan skådat format efter
              en sådan allvarlig ekonomisk kris. Låt oss också konstatera att
              i den senaste kvartalsstatistiken växer sysselsättningen i Sverige
              snabbast i Europa. Vi har alltså i Sverige haft en utveckling
              som kraftigt avviker från de historiska mönstren i andra länder.
            </seg>
            <seg n="f880d6d1">
              Jag vet inte om Hans Olsson känner till det, men det är alltså
              en mycket allvarlig ekonomisk kris ute i Europa. Arbetslösheten
              i Spanien har just passerat 20 procent och ungdomsarbetslösheten
              45 procent. Vi talar om breda nedskärningar i välfärdssystemen
              i dessa länder de kommande åren, för att återställa offentliga
              finanser. I Sverige diskuterar vi hur stora satsningar vi ska
              kunna göra på äldreomsorg eller om vi ska kunna sänka någon ytterligare
              skatt. Jag är övertygad om att den svenska modellen kommer att
              komma ut ur denna process som en av de stora vinnarna.
            </seg>
            <seg n="38deed2e">
              Det är länder som ser ut som Sverige, som har god ordning i offentliga
              finanser, en väl fungerande arbetsmarknad och ansvarsfulla parter
              och som har gjort strukturreformer som Tyskland, Finland, Österrike
              och Holland som klarar sig igenom krisen, inte de anglosaxiska.
              Nu är det faktiskt så att alla dessa anglosaxiska länder ligger
              högre än Sverige i arbetslöshet och har haft en sämre utveckling.
            </seg>
            <seg n="94ec15bf">
              Låt oss ta utanförskapet. Vi vet vilket mått Socialdemokraterna
              föredrar, nämligen helårsekvivalenserna. Det var det man själv
              lade fast när man lade målet om 800 000 i helårsekvivalenser.
              Detta mål uppfyller vi. När Socialdemokraterna lämnade ifrån sig
              efter att ha haft detta mål i fyra eller fem år hade man inte
              varit i närheten av det. Utanförskapet har alltså trots den värsta
              krisen sedan 30-talet minskat. Det är naturligtvis en stor fördel,
              och det beror ju på att vi äntligen har fått en politik som sätter
              full sysselsättning främst. Det är därför denna regering kan värna
              välfärden.
            </seg>
          </u>
          <note type="speaker" n="c49348de">
            Anf. 67 HANS OLSSON (S):
          </note>
          <u who="hans_olsson_e726b9" xml:id="i-b25743534bbfe753-1" n="ed13eb1b">
            <seg n="c5e1971e">
              Herr talman! Tack så mycket, finansministern, för att finansministern
              hade vänligheten att upplysa mig lite grann om hur det är utanför
              Sveriges gränser och speciellt då i Spanien.
            </seg>
            <seg n="33a21dcc">
              Problemet är ju att verkligheten är Anders Borgs värsta fiende.
              Det är faktiskt så att de siffror jag sade visar att jobbskatteavdraget
              inte har fungerat. Under vårt senaste regeringsinnehav, mellan
              1994 och 2006, ökade sysselsättningen från 3,9 miljoner till 4,4
              alltså med 500 000 utan jobbskatteavdrag. Sedan hörde jag finansministerns
              chef, Reinfeldt, säga i partiledardebatten att det när han tog
              över var 4,5 miljoner sysselsatta i Sverige. Om jag för en gångs
              skull väljer att tro på honom ökade alltså sysselsättningen med
              600 000 under vårt senaste regeringsinnehav utan jobbskatteavdrag.
            </seg>
            <seg n="bb1b83ce">
              Anders Borg gör ett stort nummer av att vi har sagt nej en gång,
              två gånger, tre gånger och fyra gånger och sedan sagt ja. Det
              är klart att vi måste förhålla oss till verkligheten. Det är väl
              inte så, finansministern, att ni moderater inte ändrar er om allt
              ni har sagt nej till under alla år här i kammaren. Jag tog fram
              en hel lista på vad ni har sagt nej till. Vi talar då om nej till
              fyra veckors semester, nej till ATP, nej till barnbidrag och så
              vidare. Inte kommer ni väl nu att gå till val på att förändra
              detta och ta bort dessa saker?
            </seg>
            <seg n="54c76930">
              Ni måste naturligtvis förhålla er till verkligheten, och det
              måste vi också. Vi kan inte trolla bort dessa pengar. Hade vi
              kunnat trycka på en deleteknapp och vara tillbaka på 2006 hade
              det varit något annat, men nu har vi denna verklighet och måste
              förhålla oss till den. Svårare än så är det inte.
            </seg>
            <seg n="ea39d876">
              Låt oss dock inte komma bort från jobbskatteavdraget. Det är
              nämligen vad det handlar om egentligen. Vi har talat nationellt,
              och nu kan vi gå till Borås där jag bor det är min hemkommun och
              titta på hur det har fungerat med ungdomsarbetslösheten där. Jag
              var där och pratade med dem för ett tag sedan och bad dem ta fram
              siffror.
            </seg>
            <seg n="4a27443d">
              När vi lämnade över 2006 var det ungefär 825 långtidsarbetslösa
              ungdomar varje månad. Det var några in och några ut. Nu är det
              ungefär 400 varje månad. Det är alltså en enorm ökning, tack vare
              den fundamentala ekonomiska politiken med jobbskatteavdraget.
              Det ökar. Verkligheten är finansministerns största fiende. Tittar
              vi på hur det såg ut när det gäller socialbidragen ser vi att
              de också är ökande, hela tiden.
            </seg>
            <seg n="de6006ef">
              Jag har en sista fråga när det gäller jobbskatteavdraget. Ungdomar,
              i Borås och överallt, som har gymnasieutbildning har 2 856 kronor
              i månaden. Har man inte det har man 1 000 kronor i månaden. Jag
              har med min inkomst fått skattesänkningar på nästan 40 000 per
              år. Jag vet inte hur mycket finansministern har fått. Min fråga
              är: Hur mycket mer i skattesänkning ska jag behöva ha innan dessa
              ungdomar i Borås, som har 2 000 eller 1 000 kronor i månaden,
              tycker att det är lönt att gå och jobba?
            </seg>
          </u>
          <note type="speaker" n="b52634d5">
            Anf. 68 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-14" n="60f9b4f1">
            <seg n="519a47e4">
              Herr talman! Varför nämnde jag Spanien? Man kan ställa den frågan
              till Hans Olsson, för han borde veta svaret. Det var ju Spanien
              som var Socialdemokraternas paradexempel i budgetmotionerna. Det
              var det exemplet vi skulle följa. Det var det som stod i de socialdemokratiska
              budgetmotionerna: Titta på Spanien, de gör ju rätt!
            </seg>
            <seg n="d51f6687">
              Jag hörde alla tal från Zapatero, där det skulle satsas och satsas.
              Där förstod man vad spegelbilden till för lite och för sent var.
              Detta var spegelbilden; det var det som var rätt. Man byggde upp
              rejäla underskott genom stora satsningar, och arbetslösheten steg
              till 13, till 14, till 16, till 17 och till 20 procent. Där sitter
              man fast med bilen i diket, och en ny regering kommer att få ägna
              ett decennium åt att sanera landet.
            </seg>
            <seg n="6a43800f">
              I Sverige är arbetslösheten 7 procent. Det är högt. Det är inte
              full sysselsättning, och det ska vi göra någonting åt. Det ska
              vi tillsammans kämpa för att få ned. Men det socialdemokratiska
              paradexemplet Spanien, dem vi skulle lära av och följa efter,
              ligger på 20 procent. Ungdomsarbetslösheten är 45 procent. Jag
              ska inte räkna ut vad det innebär för Hans Olssons exempel, men
              jag skulle tro att det blir en viss ökning även för dessa siffror
              om vi tar upp dem till 45 procent.
            </seg>
            <seg n="24b45a95">
              Det är verkligheten vi ska titta på. Sysselsättningen i Sverige
              stiger alltså snabbare än i något annat europeiskt land, med undantag
              för Malta. Långtidsarbetslösheten är den lägsta, tillsammans med
              en handfull andra länder. Utanförskapet har minskat trots den
              värsta ekonomiska krisen sedan 30-talet. Detta är verkligheten
              i den värsta ekonomiska krisen sedan 30-talet.
            </seg>
            <seg n="bc0df938">
              Det är alldeles uppenbart att Socialdemokraterna får vrida sig
              i en vänsterskruv med saltomortal när de ska bevisa att Sverige
              är det sämst fungerande landet och att den svenska modellen har
              nedrustats, kapsejsat och ligger slagen i bitar. I vilket land
              fungerar den socialdemokratiska politiken om nu Sverige är ett
              nyliberalt paradis med en raserad välfärd? Då måste ju raseringspolitiken
              ha fungerat.
            </seg>
            <seg n="3faf8125">
              Sanningen är att det inte är så det är. Vi har gjort en del justeringar.
              Vi har fortfarande höga skatter i Sverige och vi har fortfarande
              god välfärd, och det ska vi ha. Det är så vi vill att Sverige
              ska se ut. Det är en del av den svenska modellen. Men det är väldigt
              bra att vi samtidigt har kunnat göra det lite mer lönsamt för
              människor att arbeta, och där har jobbskatteavdraget spelat en
              roll.
            </seg>
            <seg n="86d8a4e3">
              Låt oss titta på de socialdemokratiska alternativen. Ja, det
              är så att Socialdemokraternas budget har höjd a-kassa och höjd
              sjukförsäkring, och det ska man sedan finansiera med kraftiga
              skattehöjningar på ungdomar. Av de socialdemokratiska skattehöjningarna
              ligger uppemot 24 miljarder i höjd ungdomsarbetsgivaravgift, avskaffat
              RUT-avdrag och försämrad tjänstemoms. Det skulle naturligtvis
              föra upp arbetslösheten till en hög nivå.
            </seg>
            <seg n="9e5be6ab">
              Det som är problemet är att Socialdemokraterna själva har en
              politik som skulle leda till större utslagning, lägre sysselsättning
              och fler människor som fastnar i långtidsarbetslöshet.
            </seg>
          </u>
          <note type="speaker" n="4c53a788">
            Anf. 69 HANS OLSSON (S):
          </note>
          <u who="hans_olsson_e726b9" xml:id="i-b25743534bbfe753-2" n="ed13eb1b">
            <seg n="5902f1f2">
              Fru talman! Det var intressant. Nu gjorde finansministern en,
              som vi brukar kalla det, Björklundare. Allting är Socialdemokraternas
              fel, och är det inte det blir det värre med Socialdemokraterna.
              Men nu pratar vi om jobbskatteavdraget, om Anders Borgs ansvar
              och om att jobbskatteavdraget har funnits och är grundbulten i
              den ekonomiska politiken. Jag pekar på att det inte fungerar,
              att det har blivit värre och sämre än det var 2006. Sysselsättningen
              ökade kraftigt under den socialdemokratiska tiden utan jobbskatteavdrag.
              Och den svenska välfärdsmodellen är det väl ingen som kan slå
              sig så mycket för bröstet för, om man nu ska göra det, som socialdemokratin,
              för det är vi som har byggt upp den, många gånger i motstånd mot
              Anders Borgs parti.
            </seg>
            <seg n="4f368d92">
              Nu har jag fortfarande inte fått några som helst svar på frågan
              som jag ställde om finansministern inte tänker förändra den ekonomiska
              politiken, fast jag har lett i bevis att den inte har fungerat.
              Då kör finansministern med att det i stället blir värre med sossarna.
              Nu vill jag bara säga: Håll nu hårt i talarstolen, för jag tänker
              faktiskt säga att högre skatter kan leda till högre sysselsättning.
              Om man jämför med de länder som har lägre skatt i förhållande
              till bnp med de länder som har högre skatt i förhållande till
              bnp, alltså Sverige och andra nordiska länder, har vi högre sysselsättningsgrad.
              Man kan inte generalisera såsom finansministern gör.
            </seg>
            <seg n="ea2134cd">
              Nu är min talartid snart slut. Även om jag kanske låter lite
              arg vill jag tacka för debatten och önska finansministern en god
              jul. Nu kommer jag att lämna salen, och det beror inte på ointresse.
              Men jag har att välja på att åka hem till min fru och att lyssna
              på Anders Borg en halvtimme till. Frun vann.
            </seg>
          </u>
          <note type="speaker" n="d729c637">
            Anf. 70 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-15" n="60f9b4f1">
            <seg n="f1f758d5">
              Fru talman! Jag är övertygad om att Hans Olsson gör ett alldeles
              korrekt val i denna debatt.
            </seg>
            <seg n="a86c0ff8">
              Låt mig dock bara slutföra ett inlägg här. Det är alldeles uppenbart
              att jag inte har hävdat att allting är Socialdemokraternas fel.
              Det finns mycket socialdemokratisk politik i Sverige som har varit
              välskött, och så var det även under den förra socialdemokratiska
              regeringsperioden. Jag ska ge tre uppenbara exempel.
            </seg>
            <seg n="263d6d4c">
              Socialdemokraterna har i regeringsställning inte fört den budgetpolitik
              som man för i opposition. Man lämnade efter sig offentliga finanser
              i god ordning. Det är jag väldigt glad för, och det tycker jag
              är väldigt bra för Sverige.
            </seg>
            <seg n="8688011f">
              Man sänkte skatterna med 70 miljarder under förra mandatperioden
              och kallade det för kompensation för egenavgifter. Det var en
              bra åtgärd. Den gjorde det mer lönsamt att arbeta. Den gav visserligen
              ingen skattelättnad för pensionärerna, men för löntagarna var
              det en viktig skattelättnad, och den har bidragit till ökad sysselsättning.
            </seg>
            <seg n="07a15bed">
              Man har under senare år gjort betydande förändringar av välfärdssystemen
              och sett till att det är mer raka rör och en tydligare arbetslinje.
            </seg>
            <seg n="bcdba066">
              Detta är viktiga och bra saker som Socialdemokraterna har gjort.
              Jag har mycket mindre kritik mot vad Socialdemokraterna gjorde
              i regeringsställning att framföra än mot den svartmålnings- och
              osammanhängande oppositionspolitik som man i dag står för.
            </seg>
            <seg n="8983cf2e">
              Man försöker göra gällande att Sverige har en sämre fungerande
              arbetsmarknad än andra länder. Om det nu inte är Europa som är
              förebilden, är det då USA med 9 procents arbetslöshet?
            </seg>
            <seg n="1177c9ea">
              Sanningen är att Sverige har vidmakthållit en hög sysselsättning
              genom krisen, kommit snabbare ur den och fått bättre sysselsättningsutveckling
              därefter, därför att vi har behållit kärnan i den svenska modellen
              och kompletterat den med en arbetslinje. Det är det som är själva
              poängen.
            </seg>
            <seg n="388dd1f7">
              Problemet är att Socialdemokraterna i opposition snickrar ihop
              en politik som ger en bild av att Sverige håller på att falla
              samman och att man därför inte har en sammanhängande politik som
              gör att man kan redovisa ett alternativ. Det är sanningen i den
              här debatten.
            </seg>
            <seg n="051e38f4">
              God jul!
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="87221d60">
            16 § Svar på interpellation 2011/12:158 om förberedelser inför
            en eventuell kollaps av euron
          </note>
          <note type="speaker" n="fec92d6a">
            Anf. 71 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-16" n="60f9b4f1">
            <seg n="566bd5f2">
              Fru talman! Ulla Andersson har frågat mig om jag har verkat för
              att svenska UD fått i uppdrag att vidta förberedelser i händelse
              av att euron faller. Andersson frågar också om jag har agerat
              för att Finansinspektionen givit storbanker och försäkringsbolag
              i uppdrag att förbereda sig för en kollaps av euron.
            </seg>
            <seg n="a4e58879">
              Situationen i euroområdet är allvarlig och regeringen följer
              utvecklingen noga. Huvudansvaret för att hantera krisen och återställa
              förtroendet är euroländernas. Det är nödvändigt att budgetförstärkningar
              och reformer genomförs för att uppnå hållbara offentliga finanser
              och ökad tillväxt. De europeiska bankernas skyddsvallar måste
              också förstärkas genom högre kapitaltäckning. ECB har meddelat
              att de kommer att bistå med utvidgat kreditstöd till bankernas
              utlåning och likviditet i euroområdet. Bland annat kommer ECB
              att komplettera de korta lånen till banksystemet med att låna
              ut pengar på tre års löptid.
            </seg>
            <seg n="06958a37">
              Så till Ulla Anderssons första fråga. Finansdepartementet följer
              och analyserar utvecklingen i omvärlden, vilket speglas i bland
              annat prognosarbetet. UD och utlandsmyndigheterna bevakar, bedömer
              och rapporterar om det ekonomiska läget i värdlandet.
            </seg>
            <seg n="c23c8181">
              Avseende Ulla Anderssons andra fråga har regeringen genom stödagen,
              som antogs av riksdagen i oktober 2008, ett brett mandat att agera
              för att säkerställa den finansiella stabiliteten. I november 2011
              aviserade regeringen, Riksbanken och Finansinspektionen ytterligare
              åtgärder för att stärka bankernas motståndskraft mot finansiell
              oro. Om situationen förvärras är regeringen beredd att snabbt
              vidta nödvändiga åtgärder för att upprätthålla basala funktioner
              i det finansiella systemet. Sverige har goda offentliga finanser
              och internationellt sett välkapitaliserade banker. Dessutom har
              vi bra förutsättningar både för att möta en allvarligare konjunkturavmattning
              och för att göra insatser för att säkerställa den nationella finansiella
              stabiliteten.
            </seg>
          </u>
          <note n="05aac21f">
            Då Ulla Andersson, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Jonas Sjöstedt i stället fick delta i överläggningen.
          </note>
          <note type="speaker" n="6fe81579">
            Anf. 72 JONAS SJÖSTEDT (V):
          </note>
          <u who="jonas_sjostedt_818231" xml:id="i-97dba76b1122ac4c-0" n="5eb02b22">
            <seg n="f1dc5dc1">
              Fru talman! Jag vill tacka finansministern för svaret.
            </seg>
            <seg n="c72490e7">
              Den kris som vi nu ser i euroområdet blir snabbt allt allvarligare.
              Varningarna för recession gäller nu inte bara Grekland och Portugal.
              I Frankrike, Finland och Nederländerna varnar man nu för att ekonomin
              ska börja gå bakåt. Skuldkrisen ser ut att bli akut i såväl Spanien
              som Italien med risk för att länderna inte kan klara sin egen
              upplåning. Vi vet alla att nästa steg i denna kris är en bankkris
              och att en bankkris kan bli mycket farlig för hela ekonomins utveckling.
            </seg>
            <seg n="a0ae2c17">
              Till detta kommer en annan kris. Det är den sociala krisen där
              miljoner människor blir arbetslösa, där miljoner människor blir
              fattiga, där människor ser sin framtid smulas samman och tvingas
              emigrera för att kunna försörja sig och sina familjer.
            </seg>
            <seg n="5dd7b682">
              Det finns en uppenbar risk att eurokrisen blir en eurokollaps.
              Det är ingenting som vi önskar, någon av oss, men det är någonting
              som vi måste inse faktiskt kan ske.
            </seg>
            <seg n="bbd70f96">
              Det finns olika orsaker till krisen, och det ser olika ut i olika
              länder. Men det går inte att blunda för att euron i sig är en
              bidragande orsak. Fel ränta och fel växelkurs bidrog först till
              överhettning och överutlåning från bankerna och nu till att länder
              sitter fast i ett skruvstäd av dålig konkurrenskraft. Euron gör
              det också dyrare att låna upp pengar för länder som saknar en
              egen centralbank. Vad gör vi om det blir en eurokollaps?
            </seg>
            <seg n="87bafc4b">
              Problemet är också att många av de ledande politikerna, inklusive
              finansminister Borg och merparten av hans regering, är anhängare
              av euron och i grunden vill att vi ska vara en del av valutaunionen.
              Det finns en risk för att den politiska prestigen skymmer sikten
              när man inte medger hur allvarliga problemen är. I Folkpartiet
              framstår man ju som närmast religiösa i sin tro på euron, trots
              att verkligheten ser ut som den gör.
            </seg>
            <seg n="77df389a">
              Tecknen på att man förbereder sig för att euron kanske måste
              överges av några länder eller av flera länder finns där. Storbritannien
              har gått ut till sina ambassader och instruerat dem att förbereda
              sig för att det kan bli en mycket allvarlig ekonomisk kris med
              både social oro och sammanbrott i betalningssystemen. Irland förbereder
              för att kunna börja trycka en egen valuta igen rent tekniskt.
              Den slovakiske talmannen sade för ett tag sedan att man måste
              förbereda en återgång till slovakisk krona.
            </seg>
            <seg n="8b76aaa5">
              Men vad händer om eurokollapsen faktiskt skulle komma? Även om
              vi inte önskar det måste vi se i vitögat att den kan komma och
              förbereda oss på att det faktiskt kan ske. Det är det som den
              här frågan handlar om. Hur kommer det att påverka våra banker
              och våra betalningssystem? Hur kommer det att påverka vårt samarbete
              med de europeiska länderna i framtiden?
            </seg>
            <seg n="7c3c027c">
              Min första fråga är om regeringen anser att förberedelserna är
              tillräckliga. Är vi redo om det värsta skulle ske eller behöver
              det göras mer?
            </seg>
            <seg n="d1968af9">
              Det är uppenbart att man i Storbritannien har gjort en allvarligare
              bedömning av läget med tanke på de åtgärder och förberedelser
              man har vidtagit där.
            </seg>
            <seg n="6fcaf776">
              I detta sammanhang skulle jag vilja ta upp en speciell fråga,
              nämligen insättningsgarantin för spararnas pengar. Den bottnar
              i ett EU-direktiv och gäller i hela Europeiska unionen. Den omfattar
              100 000 euro. Den är alltså uttryckt i en valuta vars framtid
              är ganska osäker.
            </seg>
            <seg n="ff8dd67d">
              I Storbritannien har man valt att förvandla detta till pund i
              lagstiftningen så att man har en insättningsgaranti i den nationella
              valutan.
            </seg>
            <seg n="276a6bf7">
              Är det inte rimligt att räkna om den svenska insättningsgarantin
              så att vi har den i kronor och inte i en valuta vars framtid är
              ganska osäker i dagsläget?
            </seg>
          </u>
          <note type="speaker" n="bacc0b4f">
            Anf. 73 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-17" n="60f9b4f1">
            <seg n="9b8107ed">
              Fru talman! Det är klart att eurokrisen är mycket allvarlig.
              Det är alldeles uppenbart att det behövs krafttag för att vi ska
              komma ur krisen. Vi måste se att länder med stora underskott i
              sina offentliga finanser vidtar åtgärder. Det gäller inte bara
              Grekland utan också Spanien, Italien och andra länder där underskotten
              har blivit alltför stora och skulderna alltför betungande.
            </seg>
            <seg n="70a0f59a">
              Det är klart att vi måste skapa oss en brandvägg. Euroländerna,
              ECB, IMF och de olika EFSF-fonderna, och allt vad dessa akronymer
              står för, måste gemensamt lägga plånboken på bordet och säga att
              de skapar den stabilitet som krävs för att komma ut ur krisen.
              Vi måste få en ny ekonomisk styrning som gör att vi inte upprepar
              de misstag som har lett fram till krisen. Där sker det nu vissa
              framsteg.
            </seg>
            <seg n="7cb97b81">
              Det är alldeles uppenbart att det är precis på dessa områden
              problemen har uppkommit. Budgetpolitiken i Europa har inte hållit
              måttet. Vi har över decennier haft stora underskott som har lett
              till en kraftig ökning av skuldsättningen.
            </seg>
            <seg n="f9b4dce8">
              Under den senaste krisen är det framför allt de offentliga utgifterna
              som har ökat medan intäkterna har stått ungefär stilla. Man har
              alltså tagit på sig utgifter som man inte har medborgarnas mandat
              att genomföra, i den meningen att de inte har betalat skatt för
              dem.
            </seg>
            <seg n="4a20cef9">
              Konkurrenskraften i Sydeuropa på grund av alltför mycket regelbörda,
              konkurrenshinder, bristande utbildningssystem, eftersatt infrastruktur,
              alltför liten utrikeshandel etcetera har gjort att man i dessa
              länder har ett kostnadsläge som är utomordentligt besvärligt.
            </seg>
            <seg n="c84ecdbc">
              Det är i många fall mer besvärligt än det Sverige upplevde i
              början av 90-talet. De implicita växelkurserna är kraftigt övervärderade
              eftersom man inte har haft en produktivitet som svarat mot löneökningarna.
            </seg>
            <seg n="db22ad3d">
              I flera av dessa länder har man en mycket besvärlig arbetsmarknadssituation
              i termer av att man långsiktigt haft alldeles för få på arbetsmarknaden,
              i synnerhet alldeles för få kvinnor. Italien har en förvärvsfrekvens
              på snäppet över 60 procent generellt, och den är avsevärt mycket
              lägre för kvinnor. Det är grundproblemet.
            </seg>
            <seg n="aad2ec10">
              Man måste få ordning på konkurrenskraften. Man måste ha offentliga
              utgifter som är inriktade på tillväxt och som är av den omfattningen
              att man kan få in skatteintäkter för att täcka dem. Man måste
              vidare få ut människor på arbetsmarknaden. Detta är grundproblemen.
            </seg>
            <seg n="3a059a9f">
              Euron har inte underlättat problemen, för systemen har inte gett
              den styrning och stabilitet som varit nödvändig. Det är dock viktigt
              att konstatera att många andra länder, allt från Brasilien, Argentina,
              Sverige, Sydkorea och Thailand till nu på senare tid Lettland
              och Island, har genomgått likartade kriser alldeles utan vare
              sig fast växelkurs eller euromedlemskap. Vansköter man en ekonomi
              och bygger upp för stor skuldsättning, eftersätter sin konkurrenskraft
              och har en dåligt fungerande arbetsmarknad får man stora ekonomiska
              bekymmer. Då måste man göra något åt det långsiktigt.
            </seg>
            <seg n="5656d461">
              Det är inte aktuellt med ett svenskt euromedlemskap i närtid.
              Har jag läst opinionsmätningarna korrekt stöder ungefär 10 procent
              av svenska folket ett euromedlemskap medan 80 procent säger nej
              till det. Vi har haft som hållning att det är en fråga som ska
              hanteras i folkomröstning och brett över blockgränserna. Det finns
              inga förutsättningar för ett svenskt euromedlemskap under överblickbar
              tid även om man givetvis kan hävda att det långsiktigt finns en
              del fördelar för Sverige med att vara med i ett sådant system.
            </seg>
            <seg n="bc7709a9">
              När det gäller stabiliteten i Sverige har vi ansträngt oss för
              att bygga fortifikationer därmed inte sagt att vi inte kommer
              att påverkas av en allvarlig europeisk kris, oavsett om den blir
              allvarlig i ekonomisk mening eller i den politiska valutakursmening
              som Jonas Sjöstedt och Ulla Andersson är ute efter.
            </seg>
            <seg n="b4066d4f">
              Vi har bättre offentliga finanser. Vi har starkare stabilitetsfonder.
              Vi har en centralbank som har en penningpolitik som kan nyttjas,
              och vi har hårdare kapitaltäckningskrav.
            </seg>
            <seg n="0b26a6cc">
              Vi har huset i god ordning, men det är klart att en global internationell
              kris också kommer att skaka Sverige.
            </seg>
          </u>
          <note type="speaker" n="ecf50733">
            Anf. 74 JONAS SJÖSTEDT (V):
          </note>
          <u who="jonas_sjostedt_818231" xml:id="i-97dba76b1122ac4c-1" n="5eb02b22">
            <seg n="8f047936">
              Fru talman! Jag tycker att Anders Borgs inlägg utgör en god illustration
              av att man inte vill se att det finns en väldigt sammansatt bakgrund
              till krisen. Det är självklart att höga budgetunderskott och statsskulder
              gör länder utsatta.
            </seg>
            <seg n="0550cd1a">
              Till helt nyligen hade dock Spanien och Irland statsskulden under
              god kontroll och låga budgetunderskott. Där är krisen framför
              allt en bankkris, en finanskris. Den har eldats på av de låga
              euroräntorna. I vissa perioder har de haft negativ realränta.
              En avreglerad och alltför våghalsig banksektor har bidragit kraftigt
              till krisen.
            </seg>
            <seg n="300b9767">
              Vidare blundar man för att euron är med och skapar krisen. Det
              är uppenbart att länder betalar en mycket högre ränta eftersom
              man inte har en egen centralbank i dagsläget. Euron är en del
              av problemet, inte av själva lösningen.
            </seg>
            <seg n="3cc106e6">
              Så länge man inte kan se att problemet har flera orsaker är det
              svårt att göra något åt det. EU:s politik går dock ensidigt ut
              på att rädda euron och bankerna till vilket pris som helst och
              priset är väldigt högt för vanligt folk.
            </seg>
            <seg n="6c41d65e">
              Visst kan länder hamna i ekonomisk kris utan euron; det förnekar
              ingen. Men exemplen är kanske inte helt väl valda. Island kom
              tillbaka från sin kris eftersom man har en rörlig växelkurs förutom
              att man har en vänsterpartist som finansminister. Lettland hamnade
              i sin kris delvis för att man hade en fast växelkurs gentemot
              euron och i den meningen fungerade som ett euroland.
            </seg>
            <seg n="af02812c">
              Anders Borg vill inte riktigt beröra frågan vad som händer om
              det värsta händer. Är vi förberedda för det eller behöver vi göra
              något mer? Är vi helt redo om det värsta skulle hända?
            </seg>
            <seg n="4fabdfce">
              Jag ska också ta upp insättningsgarantin. Vore det inte klokt
              att uttrycka den i svenska kronor? Det är ändå en svensk lagstiftning
              vi talar om. Britterna har ju lyckats uttrycka den i pund.
            </seg>
            <seg n="9f0d9a8a">
              Det som görs på EU-nivå är delvis fel saker och delvis otillräckligt.
              Det är mycket symbolpolitik i dag i Europeiska unionen. Lite panikartat
              försöker man skjuta krisen framför sig.
            </seg>
            <seg n="b097dab9">
              Det mest bekymmersamma i den senaste överenskommelsen är att
              man lovar att bankerna ska gå skadeslösa. Det som hände i det
              grekiska fallet, att även det privata får ta en del av kostnaderna
              för en skuldnedskrivning, ska inte hända igen.
            </seg>
            <seg n="d079ba16">
              Som finansministern nämnde i sitt svar öser samtidigt Europeiska
              centralbanken ut lån till bankerna till 1 procents ränta på 36
              månaders löptid. Bankerna kan sedan låna ut pengarna till andra
              länder till 6 eller 7 procents ränta. Detta är ett sätt att rädda
              bankerna till varje pris. De ska inte behöva ta någon risk utan
              kan bara tjäna pengar. Hela risken hamnar hos skattebetalarna.
            </seg>
            <seg n="c8efacd3">
              För man ett resonemang om moral hazard, om att bankerna också
              måste kunna gå med förlust ibland, är då detta en klok politik?
              Är det rimligt att skydda bankerna så att de går skadeslösa samtidigt
              som hela risken vältras över på skattebetalarna?
            </seg>
            <seg n="b41b09f7">
              Jag tycker att man ska ha med det perspektivet när man talar
              om att låna ut svenska pengar, 100 miljarder svenska kronor, till
              den europeiska unionens krishantering. Vilka blir villkoren för
              bankerna? Kommer de att hållas skadeslösa igen eller kommer ägarna
              att vara med och bidra?
            </seg>
            <seg n="31a6649c">
              Jag återkommer till interpellationens huvudfråga. Menar finansministern
              att vi är så förberedda som vi rimligen kan vara om eurosystemet
              kollapsar och länder börja träda ut ur den gemensamma valutan?
            </seg>
          </u>
          <note type="speaker" n="2cf00431">
            Anf. 75 CARL B HAMILTON (FP):
          </note>
          <u who="carl_b_hamilton_cb6e47" xml:id="i-d5eac6d91b58625c-0" n="b61534ca">
            <seg n="4e5e3c67">
              Fru talman! Jag såg inledningen av debatten på min monitor och
              insåg att detta var ett lämpligt tillfälle att ställa en fråga
              till Jonas Sjöstedt.
            </seg>
            <seg n="45559d9e">
              Vid hearingen i finansutskottet i går ställde riksbankschefen
              i utsikt att 100 miljarder kronor kunde vara ett lämpligt belopp
              för Sverige att bidra med via IMF för stabilisering av den europeiska
              ekonomin.
            </seg>
            <seg n="5193ad34">
              Socialdemokraterna och Miljöpartiet har instämt i att denna inriktning
              är acceptabel, och de stöder den i princip i avvaktan på det exakta
              beloppet. Storleksordningen förefaller alla på allianssidan, Socialdemokraterna
              och Miljöpartiet tycka är rimlig.
            </seg>
            <seg n="75f7317a">
              Vad är Vänsterpartiets position i denna fråga? Kommer ni även
              denna gång att gå emot att via IMF solidariskt hjälpa de andra
              europeiska länderna och med ökade lånemöjligheter från resten
              av världen hjälpa människor i Europa som ser sin pension hotad,
              sina inkomster hotade, sina jobb hotade? Ska ni vara osolidariska?
              Ska ni fortsätta att hylla solidariteten på era möten och sjunga
              Internationalen på första maj, men när det kommer till faktiskt
              genomförd solidaritetspolitik stoppa plånboken så nära kroppen
              som möjligt och inte vilja bidra? Hur hjälper det människor i
              övriga Europa som befinner sig i dessa utsatta situationer att
              Vänsterpartiet säger nej till att deras regeringar hjälper dessa
              länder att få ökade resurser för att komma igenom situationen
              och komma i ett långsiktigt mer tillfredsställande utvecklingsförlopp?
            </seg>
          </u>
          <note type="speaker" n="9ee13419">
            Anf. 76 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-18" n="60f9b4f1">
            <seg n="a3fabed7">
              Fru talman! Låt oss vara klara över att det är den sammansatta
              bakgrunden till eurokrisen som jag har försökt beskriva. Den påminner
              om det vi har upplevt i många andra länder. Det är en skuldkris
              i den meningen att man har fått en för hög privat skuldsättning
              uppdriven av fastighetspriser, huspriser och andra tillgångspriser.
              Eftersom man har haft en för svag offentlig balansräkning har
              man, när man har hanterat den krisen, dragit på sig stora underskott
              och stor skuldsättning. Det varierar mellan länderna. Det har
              kombinerats med en konkurrenskraftssituation med kostnadsökningar
              som inte svarat mot produktivitet. Man har fått stora bytesbalansunderskott
              som har finansierats med alltmer kortsiktigt kapital. Det har
              skapat en ohållbar situation där man har haft en övervärderad
              växelkurs. Om det är en rörlig eller fast växelkurs spelar mindre
              roll eftersom man har haft ett mycket allvarligt kostnadsproblem
              att korrigera. Det har korrigerats genom stora växelkursfall,
              som på Island där det drev fram stora fall i konsumtionen. Eller
              också har man gjort som i Lettland där man har gjort en ordentlig
              kostnadsanpassning som har drivit fram en korrigering av konsumtionen.
            </seg>
            <seg n="bfc1d29c">
              Det är det tragiska. Om man har försatt ett land i alltför stor
              skuldsättning hamnar man i en mycket allvarlig ekonomisk kris,
              med eller utan fast växelkurs. Grundproblemet i de sydeuropeiska
              länderna har ofta handlat om jämställdhet och att man har haft
              en arbetsmarknad där kvinnor inte fullt ut kunnat delta. Därför
              har man inte haft den stabilitet i ekonomin som är nödvändig.
              Det finansiella systemet har naturligtvis bidragit till att förstärka
              problemen. Så komplex är verkligheten. Det stämmer enligt min
              uppfattning och erfarenhet väl mellan länderna. Det är inte växelkursregimen
              som avgör, utan det handlar om en lång rad strukturproblem som
              läggs på varandra och bidrar till problemen.
            </seg>
            <seg n="50b75dac">
              Låt oss konstatera att av euroländerna har Finland, Nederländerna,
              Österrike och Tyskland tagit sig igenom krisen på ungefär samma
              sätt som Sverige. I Tyskland har arbetslösheten till och med gradvis
              sjunkit genom hela krisen. I Österrike, Nederländerna och Finland
              har den ökat, precis som i Sverige, men avsevärt mindre än i Sydeuropa
              och de anglosaxiska länderna. Det är inte växelkursregimen som
              avgör detta. Då skulle vi inte ha sett den kraftiga ökning av
              ungdomsarbetslösheten som vi har sett i Storbritannien. Då skulle
              vi inte ha upplevt att den öppna arbetslösheten i USA ligger på
              9 procent, medan den i Sverige och Tyskland ligger på 7 procent.
            </seg>
            <seg n="15bfbe87">
              Sverige är i gott skick. Vi har inte förberett oss för varje
              eventualitet i ekonomiska kriser, men i grund och botten har vi
              fundamenta på plats. Vi har en stabilitetsfond, och vi har en
              väl utarbetad modell för att hantera bankkriser där bankägarna
              får ta huvudansvaret och skattebetalarnas pengar skyddas. Vi har
              en självständig centralbank med rörlig växelkurs som både med
              räntepolitik och med växelkurs kan parera störningar i ekonomin.
              Vi har offentliga finanser i gott skick. Oavsett hur krisen utvecklas
              är det samma grundpolitik som måste gälla. Vi ska ha ordning och
              reda i offentliga finanser. Vi ska stimulera efterfrågan på ett
              sådant sätt att vi kan se till att åtgärderna blir temporära arbetsmarknadspolitik
              eller kommuner. Vi ska fortsätta att arbeta med att gradvis förstärka
              svensk ekonomis funktionssätt. I grund och botten har vi goda
              förutsättningar att klara även ett besvärligare läge.
            </seg>
            <seg n="4a5ae5e3">
              Sverige har en proeuropeisk regering. Vi tycker att Sverige ska
              vara en del av det europeiska samarbetet. Vi kan inte sätta oss
              vid sidan om och skadeglatt se på när man har kris i euron. Euroländerna
              har valt att införa euron. Den har fungerat väl för många. Det
              finns ett antal länder där systemet inte har varit tillräckligt
              strikt för att det ska fungera. Det är det som vi nu ska korrigera
              med gemensamma krafter.
            </seg>
          </u>
          <note type="speaker" n="0a53e384">
            Anf. 77 JONAS SJÖSTEDT (V):
          </note>
          <u who="jonas_sjostedt_818231" xml:id="i-97dba76b1122ac4c-2" n="5eb02b22">
            <seg n="09f9bb02">
              Fru talman! Tack, finansministern. Tack, Carl B Hamilton för
              ditt bidrag till debatten.
            </seg>
            <seg n="60185011">
              Jag vill påminna om frågan om insättningsgarantin. Är det inte
              dags skriva om den till svenska kronor i stället för att ange
              den i euro?
            </seg>
            <seg n="a92f42c4">
              Självklart påverkar växelkursen konkurrenskraften; det är ganska
              grundläggande. En normal sydeuropeisk devalvering är en liten
              sak en promenad i parken jämfört med det som händer i euroområdet
              i dag. Det är en social härdsmälta som vi ser i euroområdet. Jag
              tror att Anders Borg inser att det var en väldig tur att han förlorade
              folkomröstningen om valutaunionen. Egentligen borde ni skicka
              ett tackbrev till oss på nejsidan och säga: Tack för att ni var
              så kloka och röstade nej så att vi slipper valutaunionen.
            </seg>
            <seg n="8a274812">
              Det är inte sant att Finland går lika bra som Sverige. De finska
              kostnaderna för att låna pengar stiger sakta men säkert just nu.
              I Finland varnar man för recession nästa år; det gör man inte
              i Sverige.
            </seg>
            <seg n="7b096ca4">
              Carl B Hamilton frågar om vi vill låna ut 100 miljarder kronor
              till de krisande euroländerna. Nej, på de här villkoren vill vi
              inte göra det. Villkoren är inte klarlagda. Vilka lånar ut pengarna?
              Vilka ska ha pengarna, och vad kommer man att kräva i gengäld?
              Kommer det att vara som vanligt att man ska massakrera välfärden
              i länderna, få fler arbetslösa, urholka pensionerna, tvinga fram
              privatiseringar och angripa fackliga rättigheter? Det är inte
              det som vi i Vänsterpartiet kallar solidaritet det ord som Carl
              B Hamilton tog i sin mun. Jag har aldrig hört Carl B Hamilton
              höja rösten för att skydda vanligt folks levnadsvillkor när de
              ska skyddas från den katastrof som du och dina gelikar har varit
              med och orsakat genom den fullständigt barocka och ogenomtänkta
              valutaunionen. Det duger inte att komma dragande med ordet solidaritet
              i ett sammanhang då vi ska ösa in pengar till de storbanker som
              har varit med och orsakat krisen.
            </seg>
            <seg n="ac56d9c2">
              Euron borde avvecklas i god ordning i stället för att den ska
              sluta i eurokollaps, vilket eurokrisen riskerar att leda till.
            </seg>
            <seg n="24ab0082">
              Med de orden, fru talman, vill jag önska alla en god jul utan
              extra möten i EU-nämnden och extra Ekofinråd.
            </seg>
          </u>
          <note type="speaker" n="3caea433">
            Anf. 78 CARL B HAMILTON (FP):
          </note>
          <u who="carl_b_hamilton_cb6e47" xml:id="i-d5eac6d91b58625c-1" n="b61534ca">
            <seg n="fbedbb0c">
              Fru talman! Det är inte tal om att Sverige ska låna till krisande
              euroländer. Det är ett lån till IMF som IMF i sin tur använder.
              Det skulle man kunna tänka sig vore mer aptitligt för Vänsterpartiet,
              men ack nej.
            </seg>
            <seg n="a2b5948a">
              Jonas Sjöstedt beskriver situationen i de länder som man med
              rätta kallar krisländer, som en social härdsmälta som leder till
              fler arbetslösa och till att välfärden urholkas. Jag tycker att
              det är fel, men det är uppenbarligen uppfattningen i Vänsterpartiet.
              Med den verklighetsbeskrivningen säger Jonas Sjöstedt: Nej, vi
              ska inte låna ut några resurser så att de når dessa länder. Gör
              man det mildras arbetslösheten något, välfärden kommer att upprätthållas
              bättre och den sociala härdsmältan skulle naturligtvis också mildras.
              Det är en sådan enorm klyfta mellan Jonas Sjöstedts beskrivning
              av vad som pågår i dessa länder och hans slutsats att vi ska vara
              osolidariska. Vi ska inte bistå dem, och vi ska inte låna ut till
              dem. Den världsbilden går möjligen att sälja i Vänsterpartiet,
              men jag tror inte att den hänger ihop för resten av mänskligheten.
            </seg>
          </u>
          <note type="speaker" n="0deca4df">
            Anf. 79 Finansminister ANDERS BORG (M):
          </note>
          <u who="anders_borg_minister_2006" xml:id="i-b56d8debd0a18b51-19" n="60f9b4f1">
            <seg n="a21a88f1">
              Fru talman! Jonas Sjöstedt väljer beskrivningen att ett normalt
              växelkurskrig skulle vara en promenad i parken. Så var det faktiskt
              inte. Sverige gick igenom en mycket allvarlig kris i början av
              90-talet. Den handlade bland annat om valutaspekulationer. Storbritannien,
              Finland och en lång rad andra länder, även Norge, drogs strax
              före oss in i väldigt allvarliga, socialt mycket påfrestande ekonomiska
              förlopp. Vi fick minska antalet sysselsatta i kommunsektorn och
              välfärden med 100 000150 000 under de åren.
            </seg>
            <seg n="b71767ac">
              Den typen av valutakurskriser har vi upplevt. De har också varit
              väldigt besvärliga.
            </seg>
            <seg n="51272cf3">
              Det är tyvärr så, Jonas Sjöstedt, att ekonomiska kriser finns.
              Marknadsekonomin fungerar inte stabilt, utan det skapas stora
              slitningar, och det är den verklighet som vi har att förhålla
              oss till, med eller utan euron. Det är så att säga den moderna
              ekonomins förlopp.
            </seg>
            <seg n="70e7361f">
              Det är klart att europrojektet kan stå stabilt i framtiden. Det
              handlar om två saker som måste skapas: ett regelverk och en politik
              som ger alla länder en bra konkurrenssituation. Det handlar om
              utbildning, forskning, skatter, en väl fungerande tillväxtpolitik
              och att man avreglerar olika marknader när kostnaderna är för
              höga. Man måste också ha en budgetpolitik som går ihop så att
              man inte sprider osäkerhet i andra länder.
            </seg>
            <seg n="f04c09e2">
              Detta betyder inte att man behöver skapa en finanspolitisk union
              med politisk överhöghet i hela eurosystemet. Socialförsäkringar,
              skatter och lönesättning hur man uppnår alla dessa saker bör naturligtvis
              beslutas nationellt därför att detta kan göras på olika sätt.
              Det är det som vi debatterar när vi har riksdagsval i Sverige.
              Ska vi satsa på det ena eller andra sättet för att hålla ordning
              och reda i offentliga finanser och skapa tillväxt?
            </seg>
            <seg n="f4050ecd">
              När det gäller Sverige har vi goda förutsättningar att klara
              stabilitet. Vi har god ordning i vårt finansiella system och i
              vår offentliga ekonomi. Men det skulle naturligtvis bli en mycket
              besvärlig situation om det utvecklades en djup europeisk kris.
            </seg>
            <seg n="070b3975">
              Låt mig avslutningsvis tillönska Jonas Sjöstedt, Carl B Hamilton
              och fru talman en riktigt god jul och ett gott nytt år.
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="7c53e671">
            17 § Svar på interpellation 2011/12:168 om funktionshindrades
            förutsättningar att resa
          </note>
          <note type="speaker" n="009817f6">
            Anf. 80 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-b56d8debd0a18b51-20" n="15e5bb35">
            <seg n="8d857222">
              Fru talman! Isak From har frågat mig vilken lagstiftning jag
              avser att ta initiativ till för att öka tillgängligheten så att
              funktionshindrade faktiskt inte ska bli hindrade att resa fritt
              i Sverige.
            </seg>
            <seg n="617c681b">
              Jag håller med Isak From om att det är viktigt att åtgärder vidtas
              för att göra transportsystemet användbart för personer med funktionsnedsättning.
              Det handlar om att skapa möjligheter för alla medborgare att på
              lika villkor arbeta, studera och delta i olika aktiviteter i samhället.
            </seg>
            <seg n="2bd5e722">
              Isak From berör i sin interpellation rullstolsburnas möjlighet
              att resa med nattågen till övre Norrland. Den 30 november besvarade
              jag en fråga från Jonas Sjöstedt om just detta. Jag sade då att
              jag ser positivt på att Trafikverket och affärsverket Statens
              järnvägar nu vidtar åtgärder för att förbättra för rullstolsburna
              i nattågstrafiken från och med 2013.
            </seg>
            <seg n="e534d587">
              En annan positiv utveckling är att kollektivtrafikens infrastruktur
              och fordon successivt blir alltmer tillgängliga tack vare åtgärder
              vidtagna av såväl staten som kommuner och landsting. Ett exempel
              är att antalet järnvägsstationer som är användbara för alla har
              ökat kraftigt på senare år.
            </seg>
            <seg n="4ba724c8">
              När det gäller lagstiftningen är det positivt att EU på senare
              år har antagit förordningar för passagerarrättigheter för samtliga
              trafikslag. Dessa rättsakter ställer krav på bland annat transportörer
              och stationsförvaltare vad gäller rättigheter för personer med
              funktionshinder eller nedsatt rörlighet. Ett krav är att dessa
              personer ska erbjudas assistans eller ledsagning i samband med
              resan. De senast antagna EU-förordningarna för buss- respektive
              fartygspassagerare träder i kraft först om ett år. Dessutom har
              EU-rätten i allt större utsträckning kommit att reglera utformningen
              av fordon och anläggningar för att göra kollektivtrafiken tillgänglig
              för personer med funktionsnedsättning.
            </seg>
            <seg n="4007c928">
              Regeringen har låtit utreda hur resenärers rättigheter i kollektivtrafiken
              kan stärkas även i den svenska lagstiftningen. Utredaren föreslår
              bland annat att det lagstiftas om vissa särskilda rättigheter
              för personer med funktionshinder eller nedsatt rörlighet. Det
              handlar om rätten att resa samt om rätt till assistans, ledsagning
              och information. Förslaget bereds för närvarande av Justitiedepartementet.
            </seg>
            <seg n="7d76daad">
              Lagen om handikappanpassad kollektivtrafik syftar till att kollektivtrafiken
              ska anpassas med hänsyn till resenärer med funktionsnedsättning.
              För att modernisera lagstiftningen på detta område inte minst
              mot bakgrund av framväxten av EU-rätt och namnet på lagen har
              regeringen för avsikt att ge Transportstyrelsen i uppdrag att
              se över lagen och lämna förslag på en bättre utformning av denna
              reglering.
            </seg>
          </u>
          <note type="speaker" n="c47a49ed">
            Anf. 81 ISAK FROM (S):
          </note>
          <u who="isak_from_0325ff" xml:id="i-1c8bcd50cf2e04db-0" n="15fd7b81">
            <seg n="da3e674b">
              Fru talman! I princip alla är överens om att alla ska ha en självklar
              rätt till ett deltagande och aktivt liv i samhället på alla områden.
              Därför är det viktigt att handikapperspektivet genomsyrar alla
              områden inom politiken. De funktionsnedsattas och handikapporganisationernas
              samhällsinsatser spelar stor roll och har betydelse för att de
              handikappolitiska målen ska kunna förverkligas.
            </seg>
            <seg n="b340aca6">
              Förbättrad tillgänglighet är därför en viktig demokratifråga
              eftersom det leder till bättre förutsättningar för människor med
              funktionsnedsättningar att studera, arbeta och resa. Det är därför
              viktigt att skynda på arbetet att göra Sverige tillgängligt. Alla
              lätt åtgärdade hinder skulle egentligen redan ha varit åtgärdade.
              Så är det ännu inte. Det är inte acceptabelt att stora grupper
              av medborgare utesluts från att delta i samhället.
            </seg>
            <seg n="c2fac55c">
              Jag tackar infrastrukturministern för svaret, och jag håller
              till stora delar med Catharina Elmsäter-Svärd om att det har gjorts
              och görs mycket, men det är likväl mycket som fortfarande krävs
              att bli åtgärdat för att en funktionshindrad ska kunna delta fullt
              ut i samhället, inte minst på området resor och kommunikationer.
            </seg>
            <seg n="942dd311">
              Att ha en fysisk eller psykisk funktionsnedsättning är ofta förknippat
              med att bli diskriminerad. All diskriminering är oacceptabel,
              oavsett om den sker på grund av kön, etnicitet, funktionshinder,
              religion eller ålder. Vill infrastrukturministern ta initiativ
              till att vi ändrar diskrimineringslagen så att bristande tillgänglighet
              blir en diskrimineringsgrund?
            </seg>
            <seg n="b23c622d">
              Arbetslösheten bland personer med funktionsnedsättning är också
              betydligt större än hos befolkningen i övrigt. Det kan till viss
              del härledas till att arbetslivet inte är fullt ut inkluderande
              för denna grupp. Men det är även bekymmer med att ta sig till
              och från arbetet. Det blir i vissa fall en större uppgift än att
              faktiskt göra jobbet i sig.
            </seg>
            <seg n="143e725f">
              Arbetet med att göra Sverige tillgängligt på alla områden måste
              därför intensifieras. Tyvärr har det urholkade bilstödet medfört
              att det har blivit helt nödvändigt även för personer med ganska
              grava funktionshinder att faktiskt kunna åka kollektivt, och i
              många fall den enda möjligheten.
            </seg>
            <seg n="c0f918bc">
              Jag ställde denna interpellation delvis efter att ha läst en
              löpsedel och en artikel där det framkom att SJ stoppar rullstolsbundna
              på tågen upp till norra Norrland. Där framgår det att inga av
              SJ:s tåg norr om Sundsvall för närvarande är handikappanpassade.
            </seg>
            <seg n="f93b51f8">
              Bland andra Mattias Jonsson, 25 år, kommer inte hem till sin
              familj i Umeå nu i jul på grund av detta. SJ kan inte erbjuda
              honom någon plats på tåget till Umeå där hans familj bor. Det
              har visat sig att det inte går ett enda handikappanpassat tåg
              till Norrland.
            </seg>
            <seg n="41795ac1">
              Det är Trafikverket som upphandlar nattågstrafiken till övre
              Norrland. Därför har staten ett särskilt ansvar för detta. Då
              är det bra att regeringen har insett sitt ansvar och tillför medel
              till Trafikverket för att åtgärda bristerna. Nu hade jag trott
              att detta skulle åtgärdas redan 2012. Jag blir därför lite förvånad
              när jag läser svaret där det framkommer att det planeras att inte
              vara klart förrän 2013.
            </seg>
            <seg n="f6673871">
              Därför vill jag ställa följande fråga till infrastrukturministern:
              Är det möjligt att Mattias och andra rullstolsbundna ska kunna
              ta tåget upp till övre Norrland nästa jul?
            </seg>
          </u>
          <note type="speaker" n="ce18c22e">
            Anf. 82 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-b56d8debd0a18b51-21" n="15e5bb35">
            <seg n="899c9383">
              Fru talman! Jag ska börja i den ända där Isak From startade.
              Det är trots allt mycket som har hänt, men allt är inte klart.
              Då har vi samma verklighetsbild.
            </seg>
            <seg n="0fd84b51">
              Egentligen fattades det beslut redan 2000 om att vi skulle ha
              en tillgänglighet, inte minst inom kollektivtrafiken, år 2010.
              Där är vi inte.
            </seg>
            <seg n="542a6c77">
              Min mycket bestämda uppfattning den är det ibland svårt att hitta
              teknik, ekonomi och direkt anpassning för är att det oftast är
              situationen som sådan som gör att man blir hindrad att fullfölja
              sin totala funktion. Då måste det finnas hjälpmedel.
            </seg>
            <seg n="76795827">
              Det vi vet är att där vi gör anpassningar till personer med någon
              form av funktionsnedsättning ökar de facto tillgängligheten för
              alla. Det kan handla om det arbete som nu pågår på våra bytesstationer
              för buss och järnväg och att det finns hiss, rulltrappor, bra
              belysning eller tydliga skyltar.
            </seg>
            <seg n="023581f5">
              Sådana saker, vet vi, blir egentligen bättre för oss alla.
            </seg>
            <seg n="ce83fc27">
              Isak From frågar mig varför det blir först 2013. Det är för att
              det avtal som i dag råder ska omförhandlas, och de nya avtalen
              börjar gälla från 2013, därav årtalet i mitt svar. Under tiden
              pågår ändå arbete. Vi har samma problem med rullstolsburna personer
              som vill åka tåg eller ibland vill ta flyget. Det finns vissa
              flygkärror som inte klarar av den tekniken. Även om man har en
              lift på plats får man inte ta ombord en rullstolsburen person.
              Då ska man informera passagerarna.
            </seg>
            <seg n="b6027b1e">
              På nattågen till Norrland det är egentligen en sträcka som är
              företagsekonomiskt olönsam och där vi från statens sida genom
              Trafikverket och trafikavtalen går in och täcker underskotten
              finns det sittvagnar med rullstolslift. I förstaklassvagnarna
              finns det plats för rullstol men inte om den är för stor. Det
              finns ju sådana som är närmast permobilliknande, och då är det
              svårt med plats. Alla de vagnarna har dock inte liftar, utan där
              jobbar man successivt med att få till plattformsliftar. De finns
              i dagsläget bara på de större stationerna, vilket naturligtvis
              ställer till det för alla. Man vill ju själv välja vilken station
              man ska åka från och vilken station man ska kliva av på.
            </seg>
            <seg n="b46bb1b2">
              Det arbete som pågår nu handlar om att tillsammans med aktörer
              som Trafikverket, Jernhusen, som har många av stationerna, se
              hur man kan förbättra detta inför det nya avtalet.
            </seg>
            <seg n="15ee5abd">
              I lagen, som lite urgammalt heter lagen om handikappanpassad
              kollektivtrafik, finns det med att den som utövar trafiken får
              göra en skälig bedömning av vilken takt som är rimlig med hänsyn
              till tekniska och ekonomiska förutsättningar. De vagnar som finns
              tillgängliga i dag och som bland annat körs till Norrland är inte
              från början byggda på det sätt som vi i dag skulle önska.
            </seg>
            <seg n="d4842ca1">
              Därför tycker jag att det är bra att det nu finns en striktare
              ordning med EU-förordningar och regler om vad som gäller när man
              ska utforma nya fordon och när man bygger om fordon. Det gäller
              egentligen alla trafikslag.
            </seg>
            <seg n="639ff9f3">
              Med detta sagt vill jag framhålla att det inte går tillräckligt
              fort, men det är ändå på väg.
            </seg>
          </u>
          <note type="speaker" n="32362c46">
            Anf. 83 ISAK FROM (S):
          </note>
          <u who="isak_from_0325ff" xml:id="i-1c8bcd50cf2e04db-1" n="15fd7b81">
            <seg n="ad57d2d8">
              Fru talman! Jag tackar infrastrukturministern för svaret också.
              Jag tror dock inte jag fick något svar på om ministern är villig
              att ta initiativ att ändra diskrimineringslagen så att bristande
              tillgänglighet också blir en diskrimineringsgrund.
            </seg>
            <seg n="2bffb760">
              Det är viktigt med en ökad nationell likvärdighet när det gäller
              att fördela kostnaderna för de hjälpmedel som människor med funktionsnedsättningar
              behöver för att klara vardag och arbetsliv liksom sina resor.
              Den borgerliga regeringens försämringar av våra trygghetsförsäkringar
              för att kunna sänka skatten för dem som tjänar mest har drabbat
              de funktionshindrade särskilt hårt.
            </seg>
            <seg n="593e3fc2">
              Vi socialdemokrater kommer att driva på arbetet för ett samhälle
              där handikapperspektivet genomsyrar hela samhället. Det behövs
              bland annat kvalificerat, riktat och individanpassat stöd för
              att kunna vända på denna utveckling samt ett större ansvarstagande.
              Inte minst behöver offentliga arbetsgivare bli bättre.
            </seg>
            <seg n="98df6cd1">
              Hjälpmedelsfrågan och däri inkluderas också resemöjligheterna
              bör ses över. Tillgången till hjälpmedel varierar stort över landet
              liksom regler och avgifter. Det inkluderar tillgången till hjälpmedel
              för resor.
            </seg>
            <seg n="76098422">
              Med en kollektivtrafik som i vissa delar är oanvändbar för personer
              med rörelsehinder är det många som undrar hur det kommer att gå
              med den nya kollektivtrafiklagen som i många delar är en marknadsliberalisering
              där det står klart att det är fri etableringsrätt som är huvudsyftet.
            </seg>
            <seg n="ea236761">
              Så här skriver man om lagen: För resenärerna kommer den nya regleringen
              att kunna leda till ett större antal resealternativ och ökad valfrihet.
              För att underlätta för resenärerna att enkelt planera sina resor
              föreslås att även kommersiella kollektivtrafikföretag ska vara
              skyldiga att lämna information om sitt trafikutbud till ett gemensamt
              system för trafikantinformation. Det låter ju bra så långt, men
              funderingarna är: Kommer vi att behöva en ny myndighet som ska
              följa upp och kontrollera att det här verkligen blir verklighet?
            </seg>
            <seg n="d24086cf">
              Redan i dag tar det ofta lång tid från upphandlingen till dess
              att den nya utföraren har upphandlat nya och anpassade bussar.
              I många fall tar det över ett halvår innan de nya bussarna är
              i trafik. Kommer detta att bli bättre med den nya kollektivtrafiklagen,
              och kommer en funktionsnedsatt att kunna planera sin resa bättre
              med den nya kollektivtrafiklagen? Det är mina funderingar.
            </seg>
          </u>
          <note type="speaker" n="d3098fca">
            Anf. 84 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-b56d8debd0a18b51-22" n="15e5bb35">
            <seg n="2f4e3068">
              Fru talman! Redan i den kollektivtrafiklag som vi har i dag finns
              det med att särskilda behov ska beaktas både när kollektivtrafiken
              planeras och när den genomförs. Det står också att färdmedlen
              ska vara lämpliga att använda.
            </seg>
            <seg n="91dafc47">
              Både Isak From och jag vet att när man väl har en bussflotta
              tar det ett antal år innan man börjar byta ut den och kommer in
              i de nya krav som gäller. Där försöker man att göra anpassningar
              i samband med ombyggnationer och annat. Vi ser redan vad som har
              hänt, kanske främst i de större städerna. Man har fler och fler
              bussar som kan anpassas i höjd och som alltså går att sänka ned
              så att det ska vara enklare för den som är rullstolsburen liksom
              för äldre människor, som får lättare att gå på, liksom för människor
              med barnvagnar. Det underlättar tillgängligheten för alla. Vi
              känner oss dock kanske båda frustrerade över takten som det sker
              i, där hänsyn ska tas till de förutsättningar som finns.
            </seg>
            <seg n="1e3610fe">
              Jag skulle gärna vilja uppehålla mig ytterligare lite grann vid
              kollektivtrafiken och kollektivtrafiklagen. I dag pågår ett väldigt
              engagerat arbete för svensk kollektivtrafik av alla som är med
              i branschen. Det gäller såväl bussoperatörer som tågoperatörer
              liksom taxi och snart också sjöfarten. Där tittar man bland annat
              på hur man ska göra det mer smidigt utifrån ett resenärsperspektiv
              oavsett i vilken del av landet man bor. Det gäller inte bara detta
              med prissättning och gemensamma åldersgränser för när man ska
              räknas som barn, ungdom, gammal och så vidare, utan man tittar
              också utifrån ett tillgänglighetsperspektiv och en gemensam värdegrund.
              Det handlar om människors lika värde, vilket också jag tycker
              är viktigt.
            </seg>
            <seg n="1af23a15">
              Förutom de EU-förordningar som redan finns i dag och som reglerar
              fordonen och anläggningar som stationer och liknande har vi ju
              som jag nämnde i svaret också de passagerarrättigheter som har
              införts i alla transportslag. På Justitiedepartementets område
              ser vi just nu över hur vi kan stärka den svenska lagstiftningen
              när det gäller just kollektivtrafik så att syftet med den bättre
              kan uppnås än vad som faktiskt är fallet i dag. Bara detta att
              lagen handlar om handikappanpassad kollektivtrafik är talande.
              Det märks att det är rätt många år sedan den skrevs. Därför har
              vi också tagit ett initiativ till att förnya den.
            </seg>
          </u>
          <note type="speaker" n="f2fb96ff">
            Anf. 85 ISAK FROM (S):
          </note>
          <u who="isak_from_0325ff" xml:id="i-1c8bcd50cf2e04db-2" n="15fd7b81">
            <seg n="ca7c10df">
              Fru talman! Tack, statsrådet, för kompletteringen! Det är ändå
              snart två år sedan Hans Ytterberg lämnade skrivelsen Bortom fagert
              tal om bristande tillgänglighet som diskriminering till regeringen.
              Uppdraget var att redogöra för hur bristande tillgänglighet för
              personer med funktionsnedsättning ska inkluderas i den svenska
              diskrimineringslagen. Trots ett starkt uttalat stöd för en sådan
              lagstiftning från nästan alla politiska partier har regeringen
              ännu inte lagt fram något lagförslag.
            </seg>
            <seg n="f9703dc9">
              Om de lagar vi har haft i Sverige sedan decennier rörande exempelvis
              kollektivtrafik och nybyggnation hade följts hade vi i dag haft
              ett mycket bättre utgångsläge för ett tillgängligare Sverige.
              Det är vi eniga om.
            </seg>
            <seg n="e3496554">
              Om skolor, arbetsplatser och infrastruktur hade utformats så
              att alla medborgare hade kunnat nyttja dem hade vi minskat behovet
              av kostsamma särlösningar.
            </seg>
            <seg n="5e4cbf9f">
              Först och främst bör man ändra lagstiftningen så att bristande
              tillgänglighet blir en diskrimineringsgrund i diskrimineringslagen.
            </seg>
            <seg n="150b4191">
              Detta har utretts flera gånger, och färdigt utredningsförslag
              finns vad jag förstår. Dessutom finns det fungerande exempel från
              andra länder.
            </seg>
            <seg n="72111573">
              Men här är regeringen tydligen splittrad, Folkpartiet med Erik
              Ullenhag i spetsen har krävt lagstiftning redan nästa år medan
              statsministern ger uttryck för en helt annan åsikt.
            </seg>
            <seg n="32f318de">
              Jag ska gå tillbaka lite grann till Catharina Elmsäter-Svärds
              svar. Där framgår att regeringen låter utreda hur resenärers rättigheter
              i kollektivtrafiken ska stärkas och att det är Justitiedepartementet
              som arbetar med det.
            </seg>
            <seg n="c7ca11e5">
              Det framgår inte fullt ut när det ska vara klart och hur det
              ska följas upp. Jag önskar att statsrådet gör en komplettering
              i sitt sista inlägg.
            </seg>
            <seg n="215ed7c9">
              Också Transportstyrelsen föreslås få ett utredningsuppdrag för
              att modernisera lagstiftningen för att kollektivtrafiken ska anpassas
              till funktionshindrades förutsättningar. När är det klart, och
              vad händer?
            </seg>
            <seg n="3a13c1d0">
              Fru talman! Jag avslutar med att önska talmännen, skrivarna,
              åhörarna och statsrådet en god jul och ett gott nytt år! Välkomna
              tillbaka allihop efter nyår.
            </seg>
          </u>
          <note type="speaker" n="eced0627">
            Anf. 86 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-b56d8debd0a18b51-23" n="15e5bb35">
            <seg n="58772945">
              Fru talman! Isak From har berört frågor som är väldigt angelägna
              för många personer. Det gäller i synnerhet dem som känner sin
              frihet begränsad av att inte kunna göra vad de önskar, vill och
              själva tror sig kunna göra.
            </seg>
            <seg n="a2b5141a">
              När det gäller diskrimineringslagstiftningen är grundtanken att
              inte någon av någon orsak ska behöva bli diskriminerad i något
              skede av livet. Nu har vi en diskrimineringslagstiftning som är
              uppdelad efter olika skäl och olika skeden i livet. Det har varit
              en ständig diskussion om hur denna diskrimineringslagstiftning
              egentligen borde se ut.
            </seg>
            <seg n="d96a65cf">
              Nu är jag inte själv fullt inblandad i lagstiftningen. Men jag
              kan tänka mig att någonting ska komma fram, om inte annat när
              Justitiedepartementet har blivit färdigt. Det pågår beredning
              i den del som gäller kollektivtrafiklagstiftningen och hur man
              ska hitta en bättre anpassning. Jag skulle kunna tänka mig att
              det kanske hör ihop i vissa delar.
            </seg>
            <seg n="9b3c0d68">
              Jag skulle vilja belysa det som regeringen tog tag i, och inte
              minst min företrädare Åsa Torstensson, när det gäller att öka
              på takten och ligga på Trafikverket för att mer situationsanpassa
              våra stationer. Det tror jag också är väldigt betydelsefullt.
            </seg>
            <seg n="aa698674">
              Med det sagt önskar jag Isak From en god jul och ett gott nytt
              år! Däremot tänkte jag vänta med kammaren i övrigt, eftersom jag
              kommer att vara här även nästa vecka.
            </seg>
          </u>
          <note n="c107ded4">
            Överläggningen var härmed avslutad.
          </note>
          <note n="3cf00089">
            18 § Bordläggning
          </note>
          <note n="3af8cf28">
            Anmäldes och bordlades
          </note>
          <note n="ba1c80f3">
            19 § Anmälan om interpellation
          </note>
          <note n="d7d1540a">
            Anmäldes att följande interpellation framställts
          </note>
          <note n="941bd614">
            den 16 december
          </note>
          <note n="5e6272a8">
            Lena Olsson
          </note>
          <note n="f0fba44e">
            Interpellationen redovisas i bilaga som fogats till riksdagens
            snabbprotokoll tisdagen 17 januari 2012.
          </note>
          <note n="d11ef424">
            20 § Anmälan om frågor för skriftliga svar
          </note>
          <note n="b9ccb99f">
            Anmäldes att följande frågor för skriftliga svar framställts
          </note>
          <note n="941bd614">
            den 16 december
          </note>
          <note n="4efdef68">
            Anders Karlsson
          </note>
          <note n="4efdef68">
            Anders Karlsson
          </note>
          <note n="fcde52b0">
            Frågorna redovisas i bilaga som fogats till riksdagens snabbprotokoll
            tisdagen den 20 december.
          </note>
          <note n="c3d0b466">
            21 § Anmälan om skriftliga svar på frågor
          </note>
          <note n="fd640ecc">
            Anmäldes att skriftliga svar på följande frågor inkommit
          </note>
          <note n="6fb1b9c2">
            den 15 december
          </note>
          <note n="cf064ac8">
            Carina Hägg
          </note>
          <note n="cf064ac8">
            Carina Hägg
          </note>
          <note n="5154d0b7">
            Robert Halef
          </note>
          <note n="941bd614">
            den 16 december
          </note>
          <note n="ff7b709b">
            Jens Holm
          </note>
          <note n="2404b89c">
            Elin Lundgren
          </note>
          <note n="9da4c4fd">
            Svar inkomna den 15 december redovisas i bilaga som fogats till
            riksdagens snabbprotokoll tisdagen den 20 december.
          </note>
          <note n="213813d6">
            Svar inkomna den 16 december redovisas i bilaga som fogats till
            riksdagens snabbprotokoll tisdagen 17 januari 2012.
          </note>
          <note n="8a42d592">
            22 § Kammaren åtskildes kl. 13.53.
          </note>
          <note n="76527b0c">
            Förhandlingarna leddes
          </note>
          <note n="520ca942">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
