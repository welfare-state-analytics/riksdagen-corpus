<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--119</head>
          <docDate when="2011-05-29">2011-05-29</docDate>
        </div>
      </front>
      <body>
        <div>
          <note n="ae7b9356">
            ﻿
          </note>
          <note n="32c046e3">
            Riksdagens protokoll
          </note>
          <note n="edc1c323">
            2011/12:119
          </note>
          <note type="date" n="98ac5c87">
            Tisdagen den 29 maj
          </note>
          <note n="dbae0a56">
            Kl. 13:00 - 19:03
          </note>
          <note n="436cfb1a">
            1 § Justering av protokoll
          </note>
          <note n="fb2184ff">
            Justerades protokollen för den 21, 22 och 23 maj.
          </note>
          <note n="2066a860">
            2 § Meddelande om svar på skriftliga frågor
          </note>
          <note n="00368c81">
            Förste vice talmannen meddelade att med anledning av att den
            6 juni är en helgdag skulle skriftliga frågor som lämnats in före
            kl. 10.00 fredagen den 1 juni besvaras senast torsdagen den 7
            juni.
          </note>
          <note n="db7b4f49">
            3 § Meddelande om frågestund
          </note>
          <note n="824d031f">
            Förste vice talmannen meddelade att vid frågestunden torsdagen
            den 31 maj kl. 14.00 skulle följande statsråd närvara:
          </note>
          <note n="f83edb35">
            Statsrådet Ulf Kristersson (M), statsrådet Nyamko Sabuni (FP),
            statsrådet Tobias Billström (M), statsrådet Catharina Elmsäter-Svärd
            (M) och statsrådet Anna-Karin Hatt (C).
          </note>
          <note n="c34ba27f">
            4 § Anmälan om inkommet protokollsutdrag från utskott
          </note>
          <note n="8943f20d">
            Förste vice talmannen anmälde att ett utdrag ur prot. 2011/12:45
            för torsdagen den 24 maj i ärende om subsidiaritetsprövning av
            EU-förslag inkommit från finansutskottet.
          </note>
          <note n="df0886f2">
            5 § Anmälan om inkomna uppteckningar från EU-nämndssammanträde
          </note>
          <note n="7a54d9b2">
            Förste vice talmannen anmälde att uppteckningar från EU-nämndens
            sammanträde fredagen den 4 maj inkommit.
          </note>
          <note n="14dc94e4">
            6 § Anmälan om inkomna faktapromemorior om förslag från Europeiska
            kommissionen
          </note>
          <note n="1fd91aaa">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="ff9b5ab2">
            KOM(2012)179
          </note>
          <note n="1d304a30">
            KOM(2012)152, KOM(2012)156, KOM(2012)157
          </note>
          <note n="48e107e8">
            KOM(2012)158
          </note>
          <note n="b8faac18">
            7 § Anmälan om fördröjda svar på interpellationer
          </note>
          <note n="37588c67">
            Till riksdagen hade inkommit följande skrivelser:
          </note>
          <note n="bbe4151c">
            Interpellation 2011/12:353
          </note>
          <note n="e916b076">
            Interpellation 2011/12:353 Näringslivets utveckling i Gävleborg
          </note>
          <note n="d2493ae9">
            Interpellationen kommer att besvaras onsdagen den 20 juni 2012.
          </note>
          <note n="f2c4d714">
            Skälet till dröjsmålet är tidigare inbokade inrikes och utrikes
            resor.
          </note>
          <note n="98ca4a88">
            Fredrik Ahlén
          </note>
          <note n="b927ac69">
            Interpellation 2011/12:354
          </note>
          <note n="5b80f3fc">
            Interpellation 2011/12:354 Socialt entreprenörskap
          </note>
          <note n="d2493ae9">
            Interpellationen kommer att besvaras onsdagen den 20 juni 2012.
          </note>
          <note n="f2c4d714">
            Skälet till dröjsmålet är tidigare inbokade inrikes och utrikes
            resor.
          </note>
          <note n="98ca4a88">
            Fredrik Ahlén
          </note>
          <note n="7eb47c7f">
            Interpellation 2011/12:370
          </note>
          <note n="c918457f">
            Interpellation 2011/12:370 Tilltron till a-kassan
          </note>
          <note n="10341750">
            Interpellationen kommer att besvaras den 25 juni 2012.
          </note>
          <note n="32253630">
            Skälet till dröjsmålet är inbokade engagemang som inte kan ändras.
          </note>
          <note n="ead1818b">
            Monica Rodrigo
          </note>
          <note n="e9a2255a">
            Interpellation 2011/12:371
          </note>
          <note n="9015cab1">
            Interpellation 2011/12:371 Den svenska modellen och välfärdsligan
          </note>
          <note n="10341750">
            Interpellationen kommer att besvaras den 25 juni 2012.
          </note>
          <note n="32253630">
            Skälet till dröjsmålet är inbokade engagemang som inte kan ändras.
          </note>
          <note n="ead1818b">
            Monica Rodrigo
          </note>
          <note n="bc38fdef">
            Interpellation 2011/12:377
          </note>
          <note n="4b2e62ec">
            Interpellation 2011/12:377 Ökad ohälsa bland kvinnor som arbetar
            i tjänstesektorn
          </note>
          <note n="10341750">
            Interpellationen kommer att besvaras den 25 juni 2012.
          </note>
          <note n="32253630">
            Skälet till dröjsmålet är inbokade engagemang som inte kan ändras.
          </note>
          <note n="ead1818b">
            Monica Rodrigo
          </note>
          <note n="78fca44d">
            Interpellation 2011/12:378
          </note>
          <note n="3d265d8e">
            Interpellation 2011/12:378 Nordisk strategi för att möta ungdomsarbetslösheten
          </note>
          <note n="10341750">
            Interpellationen kommer att besvaras den 25 juni 2012.
          </note>
          <note n="32253630">
            Skälet till dröjsmålet är inbokade engagemang som inte kan ändras.
          </note>
          <note n="ead1818b">
            Monica Rodrigo
          </note>
          <note n="611444d4">
            8 § Hänvisning av ärende till utskott
          </note>
          <note n="5f5743a0">
            Föredrogs och hänvisades
          </note>
          <note n="a1bc1314">
            9 § Förnyad bordläggning
          </note>
          <note n="4ba98f60">
            Föredrogs och bordlades åter
          </note>
          <note n="cd3b4195">
            10 § Svar på interpellation 2011/12:358 om försäljning av utsläppsrätter
            och det svenska klimatarbetet
          </note>
          <note type="speaker" n="21297ae1">
            Anf. 1 Miljöminister LENA EK (C):
          </note>
          <u who="unknown" xml:id="i-4b90b2509b81ea5f-0" n="ac6b201c">
            <seg n="89fe410f">
              Fru talman! Ärade ledamöter och åhörare! Åsa Romson har frågat
              mig hur jag avser att verka för att de svenska klimatmålen till
              2020 ska klaras om AAU:er från första Kyotoperioden säljs. Vidare
              frågar Åsa Romson om jag avser att verka för att Sverige även
              för nästa åtagandeperiod ska sälja de nationella utsläppsrätterna
              som överskrider EU:s bördefördelning, eller svenska klimatmål.
              Slutligen ställer Åsa Romson en tredje fråga: Hur avser ministern
              att verka för att aktörerna i Sverige, enskilda kommuner och företag,
              ska ha incitament för att bidra till ett ambitiöst klimatarbete
              om alla utsläppsminskningar över de lågt ställda internationella
              säljs till länder som skjuter på sitt klimatarbete?
            </seg>
            <seg n="82e51034">
              Jag tackar för dessa frågor som rör viktiga delar av den svenska
              klimatpolitiken och dess bidrag till klimatkonventionens och Kyotoprotokollets
              uppfordran till parterna, länderna, att samarbeta över gränserna
              för att motverka globala klimatförändringar. Låt mig innan jag
              svarar på frågorna göra ett tillrättaläggande. Både sparande och
              försäljning av AAU:er fordrar aktiva beslut. Om Sverige inte skulle
              annullera AAU:erna innebär detta inte nödvändigtvis att de kommer
              till användning i andra länder i motsats till vad Åsa Romson vill
              låta påskina. Överskottet förfaller i själva verket om ingen aktiv
              begäran att behålla det sker. Nu till frågorna.
            </seg>
            <seg n="e48e08ee">
              Den första frågan avser hur vi klarar klimatmålet till 2020 om
              AAU:erna säljs. Det enkla svaret är att vi fortfarande skulle
              ha möjligheter att klara målet till 2020. Målet ska nås genom
              dubbelt så mycket utsläppsminskningar inom landet som genom internationella
              insatser, som står för en tredjedel. Någon användning av överskotts-AAU:er
              har vi inte räknat med vid denna bedömning av att vi klarar målet.
              Regeringen har för avsikt att återkomma till riksdagen i höstens
              budgetproposition i frågan om hur ett svenskt överskott ska hanteras.
            </seg>
            <seg n="ea55b7d1">
              I den andra frågan har interpellanten smugit in ett försåtligt
              även, som om jag verkar för att Sverige för den innevarande perioden
              ska sälja våra överskotts-AAU:er! Så är inte fallet. Regeringen
              har för avsikt att hantera överskottet på ett sätt som inte innebär
              ökade utsläpp netto utomlands, vilket har redovisats i tidigare
              interpellationssvar (2010/11:127). Regleringen av andra Kyotoperiodens
              saldo kommer att äga rum omkring 2023. Det är viktigt att vi i
              god tid bestämmer och kommunicerar hur vi ska behandla över- och
              underskott av AAU:er inom EU till dess en förhoppningsvis global
              överenskommelse efterträder Kyotoprotokollets andra åtagandeperiod.
              Inom EU är vi överens om att incitament att överträffa åtaganden
              ska bevaras men också att den miljömässiga integriteten ska upprätthållas.
              Vi bör redovisa hur protokollet är konstruerat och hur AAU-systemet
              syftar till utjämning över tiden och mellan parter som inte nått
              sina mål och sådana som överträffat dem och därför har överskott.
              Tillgången till AAU-mekanismen innebär en säkerhetsventil för
              parterna och gör mer långtgående åtaganden möjliga, och Sverige
              bör i god tid etablera en medveten hållning i frågan. Vi som tar
              klimatfrågan på allvar, både regering och opposition, och ser
              nödvändigheten av djupare åtaganden, måste också ta ansvar för
              att förmedla värdet av AAU-systemet och internationellt samarbete
              till det klimatengagerade svenska folket. Jag är därför glad att
              Åsa Romson tar upp denna fråga så att vi får vidareutveckla hur
              vi ska vidga förståelsen för internationellt samarbete.
            </seg>
            <seg n="b592826e">
              Svaret på den tredje frågan hänger samman med den förra. Vi har
              ett gemensamt ansvar. Vi behöver ytterligare tydliggöra att frukten
              av svenska ansträngningar och anpassningar ingår i ett internationellt
              sammanhang. Utsläpp och utsläppsminskningar ger global verkan
              oberoende av var på jorden de sker. Möjligheter att överlåta utrymme
              mellan parterna är ett centralt element i Kyotoprotokollet. De
              länder som nu behöver överföringar av överskott är inte nödvändigtvis
              sådana som skjuter på sitt klimatarbete. Underskott kan ha andra
              orsaker. Ett aktuellt exempel är när Japan blev tvungna att använda
              betydligt mer fossilkraft än planerat i samband med förra årets
              naturkatastrof. Detta behöver vi förklara i stället för att förfalla
              till en inåtvänd nationell retorik. Vårt ambitiösa svenska klimatarbete
              understöds av ekonomiska incitament, vilkas legitimitet vilar
              på att de ger klimatnytta. Regeringens hantering av det svenska
              överskottet kommer inte att medföra några nettoökningar av utsläppen
              i andra länder.
            </seg>
          </u>
          <note type="speaker" n="9bf90b0b">
            Anf. 2 ÅSA ROMSON (MP):
          </note>
          <u who="Q271230" xml:id="i-6669165a8855731f-0" n="3af75b6b">
            <seg n="20d0adf7">
              Fru talman! Jag tackar miljöminister Lena Ek för svaret. Jag
              delar uppfattningen att detta är ett viktigt ämne att debattera
              i Sveriges riksdag. Även Riksrevisionen har vid ett antal tillfällen
              påpekat för regeringen att vi har otillräcklig ordning och reda
              i den budgetering och den beslutsväg som handlar om hur Sverige
              ska hantera sina klimatutsläpp och hur man sätter upp mål, hur
              man följer upp dem och hur man säkerställer att vårt arbete bidrar
              internationellt i form av att vi minskar utsläppen till den globala
              atmosfären men att vi också bidrar till att visa upp en framåtriktad
              och framåtsyftande miljö- och klimatverksamhet i landet. Det är
              faktiskt det som får betydelse i förlängningen i den internationella
              klimatdebatten, alltså huruvida Sverige kan visa upp att det går
              att börja ställa om ett modernt, välfärdsinriktat och framtidstroende
              land som Sverige till ett samhälle som inte tär på resurserna
              för kommande generationer och förstör klimatsystemet.
            </seg>
            <seg n="34166723">
              Fru talman! Jag är inte lika nöjd med svaret när det gäller svaret
              på den enkla frågan, det vill säga: Anser Lena Ek att Sverige
              ska annullera, det vill säga boka hem, det överskott som man har
              jämfört med de internationellt mycket lågt ställda målen för Sverige
              för den första åtagandeperioden, den som slutar i år? Jag fick
              inget svar på om Lena Ek anser att Sverige ska annullera sina
              nationella utsläppsrätter, det vill säga de AAU:er som vi talar
              om här i dag. Det skulle jag gärna vilja ha svar på.
            </seg>
            <seg n="2ff48342">
              Vidare skulle jag vilja säga att jag tror att det är viktigt
              att vi problematiserar. Jag för gärna ett resonemang med miljöministern
              om förhållandet mellan de nationella miljömålen och det internationella
              arbetet.
            </seg>
            <seg n="5910f3c1">
              Väldigt tydligt är det min uppfattning att Sverige ger sitt allra
              största bidrag till den internationella klimatomställningen genom
              att visa på det goda exemplet. Detta ger också, fru talman, en
              bra grund för en internationellt inriktad industri- och miljöteknikutveckling
              där svenska företag och innovationer kan bidra också genom att
              verka i utlandet.
            </seg>
            <seg n="783d26bc">
              Detta innebär, menar jag, att Sverige det gäller också internationellt
              har allt att vinna på att vi ställer höga miljö- och klimatmål
              i Sverige och säkerställer att vi uppfyller målen här. Det gör
              att vi driver på en utveckling som också kan exporteras till andra
              länder och som kan visa på resultat för andra länder. Genom detta
              kan vi visa att ambitiösa klimatåtaganden också är möjliga i en
              internationell kontext.
            </seg>
            <seg n="40fd6186">
              Men ska vi, fru talman, sluta med att det tak som sätts i de
              internationella klimatförhandlingarna ett tak som vi vet alls
              inte är tillräckligt för klimatet ska bli ett tak för de länder
              som har kapacitet och möjligheter att minska utsläppen också för
              Sverige och då på det sätt som jag tycker att Lena Ek och regeringen
              under våren visat att man är inne på, det vill säga att vi ska
              använda de nationella utsläppsrätterna, AAU:erna, i en internationell
              kontext, som det så vackert heter?
            </seg>
            <seg n="a7775cf7">
              Det är att göra det internationellt alldeles för lågt satta taket
              också till ett svenskt tak. Det kan jag inte tycka är en framtidsmodell
              vare sig för Sverige eller för världen. Men för den skull vill
              jag inte bli kallad för en inåtriktad nationell retoriker. Det
              är de internationella åtgärderna som är i centrum. Just därför
              behöver Sverige en klimatpolitik som också är värd namnet, en
              klimatpolitik där det är ordning och reda så att vi vet och bokar
              hem våra vinster här hemma.
            </seg>
          </u>
          <note type="speaker" n="38810e5f">
            Anf. 3 ROGER TIEFENSEE (C):
          </note>
          <u who="Q6210672" xml:id="i-4e0ec1eea720f4eb-0" n="2b6734fd">
            <seg n="3359486e">
              Fru talman! Klimatförändringar som en följd av mänsklig verksamhet
              är nog den största utmaningen som världens politiska ledare står
              inför. Tittar man på hur det är runt om i världen och följer den
              politiska debatten ser man lätt att politikens fokus ofta ligger
              på ekonomi och finansmarknader med några års mellanrum och så.
            </seg>
            <seg n="749d698e">
              Det tycker jag är ett närsynt agerande från världens politiska
              ledare, för förändringar i klimatet kommer att påverka våra samhällen
              och därmed det ekonomiska systemet. Därför måste man se frågan
              om klimatförändringar också som en oerhört aktuell ekonomisk fråga.
              Och därför är det viktigt att bygga kopplingar mellan klimatpolitik
              och ekonomisk politik. Handel med utsläppsrätter är en sådan koppling.
              Att åstadkomma utsläppsminskningar genom marknadslösningar är
              ett sådant sätt.
            </seg>
            <seg n="f23d4b89">
              Har man, som Sverige, åstadkommit utsläppsminskningar och därmed
              fått ett överskott på utsläppsrätter ska dessa annulleras; de
              ska inte säljas. Det är Centerpartiets linje sedan en lång tid
              tillbaka. Det vet Åsa Romson.
            </seg>
            <seg n="a7986062">
              Vad kan vi då göra här i Sverige? De politiska låsningarna finns
              ju globalt när det gäller klimatet. Jag tycker inte att vi i Sverige
              ska söka motsättningar där vi i stället kan behöva samförstånd.
            </seg>
            <seg n="b713c765">
              Det är bra att frågan ställs eftersom det funnits en del oklarheter.
              När det gäller handeln med utsläppsrätter och den svenska klimatpolitiken
              finns det europeiska system och även Kyotosystemet som är globalt.
              Men korten blir lätt bortblandade. Därför är det jättebra att
              frågan ställs. Men man ska också tacka för svaret när svaret från
              Centerpartiet jag vet inte om Åsa Romson hoppades på det är väldigt
              tydligt: Utsläppsrätter ska annulleras, inte säljas.
            </seg>
          </u>
          <note type="speaker" n="fc6dcc75">
            Anf. 4 Miljöminister LENA EK (C):
          </note>
          <u who="unknown" xml:id="i-4b90b2509b81ea5f-1" n="ac6b201c">
            <seg n="5476c9f4">
              Fru talman! Jag vill betona några saker. Först och främst: Av
              de svenska åtagandena ska två tredjedelar klaras av inom landet
              och en tredjedel internationellt just för att kunna vara med och
              bistå de fattiga länder som vill ta del av de olika klimatprojekt
              som finns i olika internationella system.
            </seg>
            <seg n="d3142b9a">
              När det gäller den del som ska göras i Sverige satsar regeringen
              oerhört mycket mer pengar kanske tjugo gånger mer, lågt räknat.
              Det blir ganska mycket, och det är ganska tuffa mål som vi satt
              upp för oss själva genom att vi till år 2020 ska minska växthusgasutsläppen
              med 40 procent, att vi till år 2030 ska ha en fossiloberoende
              fordonsflotta och att hela landet år 2050 ska vara klimatneutralt.
              Det är alltså tuffa mål som vi satt upp för oss själva.
            </seg>
            <seg n="82f061c5">
              Den här diskussionen handlar om vad vi får över av utsläppsrätter
              i det globala systemet. Vi har ju klarat våra mål de mål som är
              satta i internationella förhandlingar, i vad som brukar kallas
              för Kyotoprotokollet.
            </seg>
            <seg n="3ae318c3">
              Vi fick, tack och lov, en möjlighet att brygga vidare Kyotoprotokollet,
              i avvaktan på förhandlingar om den nya globala klimatregimen där
              också Kina, Ryssland, Indien och USA ska kunna finnas med på ett
              helt annat sätt än de gjort under Kyotoprotokollet och den överenskommelsen
              och regleringen.
            </seg>
            <seg n="467d13d1">
              Den första Kyotoperioden gäller åren 20082012. Avräkning sker
              i efterskott, när utsläppen redan skett. Den första Kyotoperioden
              är alltså inte avslutad ännu. Vi har den här debatten i oerhört
              god tid. Avräkning ska ske år 2015, så i det avseendet är det
              ännu mer gott om tid. Man kan väl säga att det inte är fel att
              vara ute i tid. Vi har alltså gott om tid för att hantera de här
              frågorna.
            </seg>
            <seg n="f0d84ced">
              Icke desto mindre bereds frågan i Regeringskansliet. Vi kommer
              med en del svar i höstens budgetproposition. Men framför allt
              räknar vi med att vara klara med den svenska hållningen, med hur
              frågan ska hanteras, till nästa års budgetproposition. Varför?
              Jo, därför att då är den första åtagandeperioden avslutad. Då
              har vi kunnat se hur årets klimatförhandlingar går och vilka regler
              som sätts upp för att kunna fortsätta på vad som kommer att gälla
              i fortsättningen.
            </seg>
            <seg n="b27b4e1c">
              Givet att systemet ska ha miljöintegritet, att det ska vara marknadsnära
              och att vi ska vara noga med signalerna till det deltagande näringslivet
              och till andra samhällsintressenter tror jag att vår planerade
              process att se hur förhandlingarna faller ut i höst och att återkomma
              i nästa års budgetproposition är en ganska vettig hanteringsordning.
              Det ger oss en möjlighet att navigera i ett landskap som vi nu
              vet ganska lite om men som vi då kommer att veta väldigt mycket
              mer om.
            </seg>
          </u>
          <note type="speaker" n="3a0ae749">
            Anf. 5 ÅSA ROMSON (MP):
          </note>
          <u who="Q271230" xml:id="i-6669165a8855731f-1" n="3af75b6b">
            <seg n="55cdceb0">
              Fru talman! Jag får tacka miljöministern för hennes kompletterande
              inlägg och framför allt Roger Tiefensee som för Centerpartiets
              räkning gör tydligt att man önskar annullera överskottet här ett
              överskott som är hoparbetat av svenska klimatinsatser, av svenska
              kommuner och företag som dragit sitt strå till stacken och faktiskt
              följt en hel del av den debatt som vi med stor emfas haft här
              i kammaren. Lena, jag och andra har internationellt väldigt starkt
              varit ute för att säkerställa att vi får en helhet här.
            </seg>
            <seg n="247b8667">
              Vad som blir så märkligt med den här debatten är att vi inte
              kan landa i vad som är det rimliga systemet för att räkna. Hur
              ska vi se till att vi i Sverige får ett sådant klimatarbete att
              man känner att man är på rätt väg?
            </seg>
            <seg n="c76c0af7">
              Till skillnad från miljöministern tror inte jag att det är särskilt
              inspirerande för företag, kommuner och andra aktörer att jobba
              på med sina åtgärder om de inte ser att det hänger ihop i en nationell
              helhet och att vi får en nationell politik som hänger med och
              där man inte bara pekar på att vi ska göra en tredjedel av vårt
              mål om minus 40 utomlands. Vi skulle kunna göra som Danmark och
              säga att vi ska göra minus 40 hemma. Det är det som de klimatprogressiva
              länderna i världen nu gör. Man försöker vara tydlig i sin nationella
              politik. Utan en tydlig politik med mål och implementeringsåtgärder,
              både i närtid och för de framtida målen, får man inte heller en
              uppföljning som känns gedigen och adekvat för alla de aktörer
              som ska jobba.
            </seg>
            <seg n="fc591aab">
              Klimatarbete hör till de frågor där man tydligt ser behovet av
              att ena alltifrån den lokala nivån via den nationella till den
              internationella nivån för att få alla att gå åt samma håll. Det
              är därför det är så viktigt att Sverige är den starka internationella
              klimatdiplomaten i de svåra förhandlingar och samtal som man naturligtvis
              har.
            </seg>
            <seg n="e32654ad">
              Jag tycker inte att man tar detta ansvar när man talar om sättet
              att få ett internationellt åtagande som kan bli mer ambitiöst.
              Nu ska vi vara helt ärliga: Den första perioden hade ett extremt
              lågt åtagande. För Sveriges del innebar det att vi kunde öka utsläppen
              med 4 procent. Vi ska vara ärliga i debatten vad gäller det absurda
              utslaget. Finansministern deltar inte i debatten, men han var
              den som började förespråka att Sverige skulle sälja de här utsläppsrätterna,
              alltså överskottet av det svenska klimatarbetet. Jag tror inte
              att någon innan dess ens hade funderat på detta, utan det kom
              fram när man började se att det har skapats någonting som kallas
              för klimatekonomi. Man kan börja omsätta utsläppsrätter i pengar,
              och då är man naturligtvis angelägen om att disponera dem på rätt
              sätt. Men för Miljöpartiets del är det väldigt tydligt att vi
              inte kan disponera dem på ett sätt som får det svenska klimatarbetet
              att haverera.
            </seg>
            <seg n="ba85c0ff">
              Just nu behöver vi högre ambitioner i det svenska klimatarbetet
              och framför allt tydligare ordning och reda när det gäller uppföljning
              och målsättning. På det sättet ska vi driva på och vara ett föredöme
              i de internationella förhandlingarna för att sätta upp internationella
              mål. Jag tror att Lena Ek och jag är alldeles överens om att de
              internationella samtal som hittills förts inte har den ambitiösa
              profil som världen behöver. Därför ska alla, inklusive den svenska
              regeringen, jobba för ett högre klimatmål och inte för att aktörer
              som Sverige som kan göra mer ska få incitament att göra mindre.
            </seg>
          </u>
          <note type="speaker" n="51b52e23">
            Anf. 6 ROGER TIEFENSEE (C):
          </note>
          <u who="Q6210672" xml:id="i-4e0ec1eea720f4eb-1" n="2b6734fd">
            <seg n="90023f4b">
              Fru talman! Jag tackar Åsa Romson för tacket.
            </seg>
            <seg n="7077a6b5">
              Det är viktigt att vi är tydliga med att det finns många partier,
              eller åtminstone två, i den här kammaren som har en väldigt hög
              ambition när det gäller klimatpolitiken. Sedan har vi lite olika
              roller som regeringsparti respektive oppositionsparti.
            </seg>
            <seg n="e13e88f5">
              Låt oss titta tillbaka! Nu pratar vi om överblivna utsläppsrätter
              från en åtagandeperiod med extremt lågt åtagande och låg ambition,
              som Åsa Romson säger. Vi hade under den här åtagandeperioden möjlighet
              att släppa ut plus 4 procent. Kopplat till det fanns det också
              ett lågt satt nationellt mål som den tidigare socialdemokratiska
              regeringen stödd av Miljöpartiet hade. Det som nu har hänt är
              att vi har ett högt och ambitiöst svenskt mål, minus 40 procent.
              En del av det ska vi göra internationellt. Det är inte fel. Vi
              ska använda skattebetalarnas pengar på bästa möjliga sätt.
            </seg>
            <seg n="568676b3">
              CDM, Clean Development Mechanism, är inte oviktigt internationellt
              i klimatspelet och framför allt inte i klimatverkstaden. Jag träffade
              Seychellernas miljöminister förra veckan. Seychellerna är ett
              av de länder som kommer att drabbas allra hårdast om vi får den
              prognostiserade globala uppvärmningen. Det kommer att försvinna
              rent fysiskt. Han var tydlig med att han är väldigt glad och tacksam
              över Sveriges och EU:s agerande i Durban, där man lyssnade och
              lyckades liera sig med önationerna inom G77. Problemet i Köpenhamn
              var att G77-gruppen inklusive Kina var homogen och inte gick att
              rubba. Det var ett tydligt tack och en uppmaning till den svenska
              regeringen och miljöministern att fortsätta på det spåret.
            </seg>
          </u>
          <note type="speaker" n="8e75b588">
            Anf. 7 Miljöminister LENA EK (C):
          </note>
          <u who="unknown" xml:id="i-4b90b2509b81ea5f-2" n="ac6b201c">
            <seg n="18d7f5a6">
              Fru talman! Jag skulle vilja ärerädda våra svenska klimatförhandlare
              i det här inlägget. För det första har Sverige väldigt tuffa klimatmål:
              minus 40 procent till 2020, en fossiloberoende fordonsflotta till
              2030 och att vi ska vara klimatneutrala till 2050. EU:s gemensamma
              mål är minus 20 procent till 2020, och det har minsann inte varit
              lätt att få alla medlemsländer att ställa upp på den ambitionen.
              Jag satt själv och förhandlade bördefördelningen mellan de olika
              länderna när vi skulle nå målen i den handlande sektorn och i
              den icke-handlande sektorn. Jag satt också själv och förhandlade
              systemet med handel med utsläppsrätter inom EU. Det var oerhört
              tufft att få bara dessa 20 procent på plats. Jag håller med Åsa
              Romson om att ambitionen behöver vara mycket högre. EU har satt
              ett mål på 8085 procent till 2050. Vi har sagt att Sverige ska
              vara klimatneutralt.
            </seg>
            <seg n="30ea8c07">
              Det finns möjlighet till ambitionshöjning på en massa olika plattformar.
              Men i det här sammanhanget ska vi också titta på vad vi gör och
              vad vi har åstadkommit. Då tänker jag främst på den stora tjänstemannagrupp
              som gör ett ofantligt arbete och som nu har varit i Bonn i två
              och en halv vecka dygnet runt. Jag har fått rapporter kvart över
              ett nästan varenda natt om hur det går, och då är de inte färdiga
              med dagens arbete. De sliter verkligen, för de inser vikten av
              att vi når ett bra resultat i klimatförhandlingarna.
            </seg>
            <seg n="224228cb">
              Sedan vi mot alla odds i Durban i december i FN:s klimatförhandlingar
              lyckades få till en överenskommelse om Durbanplattformen som ska
              inkludera alla världens länder har vi också från svensk sida lagt
              mycket kraft på den tredjedel av klimateffekten som handlar om
              de kortlivade klimatgaserna, som finns i atmosfären ett par veckor
              eller ett par månader och inte blir liggande i decennier, som
              en del av de långlivade. Vid planeringsmötet i Durban i december
              satt Bangladesh, Ghana, Mexiko, USA och Sverige i ett parkeringsgarage
              och förhandlade ihop en arbetsordning för hur vi skulle klara
              detta.
            </seg>
            <seg n="68c980bc">
              Vi har fått med först sex länder från början, sedan sex länder
              till i samband med Helsingforsskonferensen. Vi har fått med Världsbanken
              och EU-kommissionen, så vi har fått en väldig finansiell styrka
              i detta initiativ. Förrförra helgen fick vi också med hela G8-gruppen,
              det vill säga Kina och Indien, som minsann inte har varit så lätta
              att få med i det här initiativet i andra klimatförhandlingar.
            </seg>
            <seg n="8f17af37">
              Detta ska komplettera det oerhört viktiga jobbet med de långlivade
              klimatgaserna. Men här har vi en tredjedel av växthuseffekten,
              de kortlivade klimatgaserna, där vi har fått med alla de riktigt
              stora aktörerna. Det finns pengar och åtgärdsplaner, och det finns
              ett annat arbetssätt som ska ge verkstad och resultat i detta
              sammanhang. Vi kommer att fortsätta arbetet nu när vi får besök
              av andra stora länder i fortsättningen. Redan i morgon ska jag
              diskutera det här med Polens miljöminister.
            </seg>
            <seg n="87c654a7">
              Detta är ett internationellt klimatarbete där jag tycker att
              vi på senaste tiden har nått väldigt goda resultat från svensk
              sida. I detta sammanhang, när vi förhandlar med de fattiga länderna,
              är den del av vår finansiering som vi lägger utomlands en oerhört
              viktig bas för diskussioner. Det finns fortfarande länder som
              väntar på fler klimatprojekt. Jag tycker att det är viktigt.
            </seg>
          </u>
          <note type="speaker" n="e41fe3b5">
            Anf. 8 ÅSA ROMSON (MP):
          </note>
          <u who="Q271230" xml:id="i-6669165a8855731f-2" n="3af75b6b">
            <seg n="7c577b08">
              Fru talman! I den här debatten har ministern försökt påskina
              att jag och Miljöpartiet inte skulle bry oss om den internationella
              dimensionen i klimatarbetet. Jag har försökt vara tydlig med att
              det är allt annat än sant.
            </seg>
            <seg n="d2ef95a8">
              Vi är tydliga när det gäller stödet till syd och att leverera
              genom CDM men framför allt i vårt finansieringsåtagande. Det vill
              säga att vi är tydliga med att Sverige är där och stöder den gröna
              fonden, stöder finansieringsåtagandet och stöder EU, som till
              och med har sagt att vi ska använda intäkterna från de nya mekanismerna
              som kommer med auktioneringen inom EU:s eget handelsutsläppssystem.
              Där säger Miljöpartiet: Ja, de pengarna ska vi oavkortat se till
              att syd och det internationella klimatarbetet får till sitt förfogande.
              Det behövs resurser när de fattigaste länderna måste få en utveckling
              som inte går den fossila vägen och inte minst naturligtvis också
              måste anpassa sig till de klimatförändringar som vi inte ser bara
              här i landet med översvämningar och ytterligare extrema väder
              utan som också de fattigaste länderna ser alltmer av.
            </seg>
            <seg n="eebffca2">
              Men, Lena Ek, du kunde inte lova att regeringen kommer att annullera
              det svenska överskottet av internationella utsläppsrätter. Det
              är ett överskott som vi har fått därför att det internationella
              åtagandet är så fruktansvärt lågt men också därför att de lokala
              aktörerna, kommunerna och enskilda företag, inte minst i Sverige,
              faktiskt har påbörjat en klimatomställning i Sverige.
            </seg>
            <seg n="5922ba2c">
              Jag skulle vilja att du som miljöminister kunde lova att regeringen
              sent omsider, åtminstone inför höstens budget vi har efterfrågat
              det här ett tag nu från kammaren tydliggör att det inte är regeringens
              avsikt att sälja ut det svenska klimatarbete som vi hittills har
              genomfört, utan tydliggör ännu mer den betydelse som svenskt klimatarbete
              kan få också internationellt.
            </seg>
            <seg n="396a3aab">
              Jag önskar dig all lycka när du talar med Polens ministrar i
              morgon, men jag önskar också att du driver på i det svenska klimatarbetet,
              för det behövs.
            </seg>
          </u>
          <note type="speaker" n="76ef59ff">
            Anf. 9 Miljöminister LENA EK (C):
          </note>
          <u who="unknown" xml:id="i-4b90b2509b81ea5f-3" n="ac6b201c">
            <seg n="627fb186">
              Fru talman! Allra först vill jag tacka Åsa Romson för att hon
              har lyft frågorna och för diskussionen. Det är alltid oerhört
              bra med sådana här diskussioner. Nu blir det ju otroligt tekniskt
              för den som inte håller på med de här frågorna. Samtidigt tror
              jag att vi båda två förmedlar en känsla och ett äkta engagemang
              när det gäller klimatarbetet både i Sverige och internationellt,
              och det är naturligtvis otroligt bra.
            </seg>
            <seg n="943229b5">
              Den första Kyotoperioden går som sagt ut vid årsskiftet. Sverige
              har då gjort sin hemläxa. Och, ja, ambitionerna i Kyoto var och
              är alldeles för låga. Så är det.
            </seg>
            <seg n="5933f52f">
              Jag har varit igenom ett antal rätt komplicerade internationella
              förhandlingar om alltifrån kemikalier till havsrätt, energimarknad
              och klimat, och jag tycker att vi måste vara väldigt noga med
              miljöintegriteten i hela den här frågan. Jag håller verkligen
              med om det. Centerpartiets linje är som sagt klar, och den har
              Roger Tiefensee klargjort.
            </seg>
            <seg n="ee56a65d">
              Om jag är inne i en förhandling som är oerhört komplicerad, och
              där jag vet att man kommer att behöva ge och ta, är det inte så
              att jag vill ge bort några av mina förhandlingskort redan innan
              förhandlingen börjar. Det finns en strategi i detta. Vi förhandlar
              nu om att kunna få på plats det tekniska runt den andra åtagandeperioden
              i Kyotoprotokollet. Där kommer vi att ha väldigt många frågor
              som berör precis det här problemområdet. Därför tror jag att det
              är ganska vist att vi gör en riktningsangivning i höstens budgetproposition
              och att vi återkommer med en totallösning i nästa års budgetproposition.
              Det ger oss lite mer handlingsutrymme. Det tror jag behövs i den
              svåra förhandlingen.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="80d05cb5">
            11 § Svar på interpellation 2011/12:352 om det folkliga upproret
            i Bahrain
          </note>
          <note type="speaker" n="2c540412">
            Anf. 10 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-4" n="c0fed378">
            <seg n="b6951cfb">
              Fru talman! Hans Linde har frågat mig vilka initiativ jag avser
              att vidta för att Sverige, som medlem i EU och i FN, ska stödja
              det folkliga upproret i Bahrain och dess legitima krav på reformer
              och demokratisering samt införa sanktioner mot den bahrainska
              regimen. Hans Linde har också frågat mig vilka initiativ jag är
              beredd att ta för att få den fängslade svenske medborgaren Mohammed
              Habib al-Muqdad frisläppt.
            </seg>
            <seg n="6a9f33e0">
              Regeringen ser med oro på utvecklingen i Bahrain och situationen
              för de mänskliga rättigheterna i landet. De demonstrationer som
              inleddes i Bahrain den 14 februari 2011 bemöttes med ett våld
              som var oacceptabelt. Demonstrationer, protester och våldsamma
              sammanstötningar har sedan dess fortsatt.
            </seg>
            <seg n="3e2ee3b7">
              EU har reagerat på händelseutvecklingen under det senaste året
              genom bland annat rådsslutsatser och flera uttalanden av EU:s
              höga representant Catherine Ashton samt genom diplomatiska uppvaktningar.
            </seg>
            <seg n="59145dfa">
              EU manar parterna till dialog, som ett steg på vägen mot försoning
              och reformer. EU stöder i detta avseende en implementering av
              rekommendationerna i rapporten av den internationella undersökningskommission,
              Bahrain Independent Commission of Inquiry (BICI), som tillsattes
              av landets egna myndigheter.
            </seg>
            <seg n="2609ee47">
              EU kommer att fortsätta att uppmana regeringen att implementera
              dessa rekommendationer, respektera de mänskliga rättigheterna
              och vidta reformer till förmån för demokrati i Bahrain. Vi uppmanar
              också oppositionspartier i landet att fullt ut engagera sig i
              en sådan process.
            </seg>
            <seg n="c37461ab">
              Angående den frihetsberövade svenske medborgaren, Mohammed Habib
              al-Muqdad, har vår ambassad i Abu Dhabi vid flera tillfällen beviljats
              möjlighet att besöka honom. Jag har också vid flera tillfällen
              tagit upp hans fall med Bahrains utrikesminister. Vi följer rättsprocesserna
              noga och har närvarat vid flera rättegångstillfällen. Vi har omfattande
              kontakter med myndigheter, det juridiska biträdet, al-Muqdads
              familj och andra.
            </seg>
            <seg n="6b665ba7">
              Utöver detta vill jag inte föregripa prövningen i den nya rättegång
              i civil domstol som nyligen har inletts.
            </seg>
          </u>
          <note type="speaker" n="2a42d19a">
            Anf. 11 HANS LINDE (V):
          </note>
          <u who="Q1581082" xml:id="i-31bb6c086146c0df-0" n="31a8b25c">
            <seg n="af14dec6">
              Fru talman! Jag tackar utrikesministern för svaret. Under mer
              än ett år nu har vi sett en i grunden oerhört hoppingivande och
              positiv utveckling i hela Nordafrika och Mellanöstern. Vi har
              sett en våg av folkliga protester som jag tror att vi knappast
              sett någon motsvarighet till tidigare i mänsklighetens moderna
              historia.
            </seg>
            <seg n="80b7ef73">
              Bahrain är på inget sätt ett undantag från den utvecklingen.
              När protesterna bröt ut den 14 februari 2011 samlade de enorma
              massor i detta lilla land. I de breda och folkliga protesterna
              fanns människor från alla delar av det bahrainska samhället, shiamuslimer
              såväl som sunnimuslimer. Och precis som i många andra länder i
              Nordafrika och Mellanöstern var det ungdomar, studenter och företrädare
              för arbetarrörelsen som spelade en viktig roll i att organisera
              protesterna. Precis som i många andra länder i regionen samlades
              man runt grundläggande krav på förändring och reformer, demokratisering,
              ökad respekt för de mänskliga rättigheterna i grunden legitima
              krav.
            </seg>
            <seg n="8dd0f031">
              Men precis som i många andra länder i regionen valde regimen
              i Bahrain att besvara de folkliga protesterna med våld, övergrepp
              och fängslanden ja, till och med i flera fall med rena mord. Man
              gjorde det dessutom aktivt understött av regimerna i Saudiarabien
              och Förenade Arabemiraten.
            </seg>
            <seg n="a955a76d">
              Det som skiljer Bahrain från många andra länder i Nordafrika
              och Mellanöstern är omvärldens reaktioner, eller rättare sagt
              bristen på reaktioner från omvärlden.
            </seg>
            <seg n="663a274d">
              Medan utvecklingen i både Syrien och Libyen fått stora rubriker
              i västvärlden och journalister nu åker i skytteltrafik till både
              Tunis och Kairo bemöts situationen i Bahrain med tystnad i medierna
              det kan vi inte i denna kammare påverka speciellt mycket men också
              från politiskt håll.
            </seg>
            <seg n="538da8b0">
              Medan väst besvarar övergreppen i Syrien och Libyen med sanktioner
              och med vapenembargo har ytterst få åtgärder vidtagits mot regimen
              i Bahrain och den styrande al-Khalifa-familjen i landet. Riktade
              sanktioner har inte införts och några konton har inte frysts,
              vad jag vet i alla fall, trots att vi vet att den kungliga familjen
              i Bahrain precis på samma sätt som Gaddafifamiljen i Libyen eller
              al-Assad-familjen i Syrien berikat sig på sin egen befolkning.
            </seg>
            <seg n="58b587cb">
              Inte heller har något vapenembargo införts mot Bahrain. Tvärtom
              har vapenleveranserna under 2011 fortsatt. Sverige är här tyvärr
              inget undantag. Under 2011, samtidigt som det, precis som utrikesministern
              beskrev, begicks grova och omfattande brott mot de mänskliga rättigheterna
              i Bahrain, fortsatte de svenska vapenleveranserna till landet
              för 4,4 miljoner kronor.
            </seg>
            <seg n="9dd3abab">
              Vi sålde samtidigt också vapen till både Saudiarabien och Förenade
              arabemiraten, två länder som aktivt deltog och understödde kungahuset
              i Bahrain när de skulle slå ned de folkliga protesterna. I det
              sammanhanget kan man understryka att USA införde ett vapenembargo
              och tillfälligt fryste sina leveranser till Bahrain under 2011.
              Och jag kan tycka att det är närmast lite genant att USA intog
              en mer progressiv, om man vill kalla det så, position än Sverige
              under förra året när det gäller vapenexport till Bahrain.
            </seg>
            <seg n="d75ccb97">
              I stället kan vi se att omvärlden har besvarat övergreppen i
              Bahrain med att arrangera en Formel 1-tävling i landet, vilket
              gav både intäkter till regimen och pluspoäng, glans och ära till
              den styrande kungafamiljen.
            </seg>
            <seg n="3aa37c68">
              Från EU:s sida fortsätter förhandlingarna om att få till stånd
              ett förmånligt handelsavtal i Gulf Cooperation Council, ett regionalt
              samarbete som inkluderar både Bahrain och Saudiarabien.
            </seg>
            <seg n="cc3bdcd9">
              Detta synliggör just det som många har kallat dubbla måttstockar
              för mänskliga rättigheter och demokrati från EU:s sida och tyvärr
              också från Sveriges sida. Många upplever att vi i Sverige bara
              är beredda att agera när det inte kostar oss något.
            </seg>
            <seg n="c00295d2">
              Varför har man inte agerat för sanktioner mot al-Khalifa-regimen?
              Varför har man inte agerat för ett vapenembargo? Varför har man
              inte agerat för att frysa förhandlingarna om ett nytt handelsavtal
              med Bahrain?
            </seg>
          </u>
          <note type="speaker" n="d6307a6a">
            Anf. 12 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-5" n="c0fed378">
            <seg n="6f8b5b37">
              Fru talman! Jag ser ingen anledning att frysa diskussionen om
              ett handelsavtal. Jag tror att handelsrelationerna ligger i det
              långsiktiga intresset för att utveckla dessa länder på olika sätt,
              också i riktning mot den ökade öppenhet vi vill se.
            </seg>
            <seg n="73874749">
              Utvecklingen i Bahrain är speciellt tragisk. Det var ett av de
              samhällen som var på väg mot ett element av öppenhet innan utvecklingen
              den 14 februari och därefter tog väsentliga steg tillbaka.
            </seg>
            <seg n="c3979242">
              Det som är speciellt oroande med utvecklingen i Bahrain är anklagelser
              framförda från bägge sidor om att detta är en motsättning med
              huvudsakligen sekteristiska inslag. Det fanns misstankar, ogrundade
              enligt vår mening, om att det var Iran som låg bakom det hela,
              vilket i sin tur ledde till aktionen från Saudiarabiens sida.
            </seg>
            <seg n="f1996c23">
              Vi har hela tiden betonat att detta är en fråga om i grunden
              mänskliga rättigheter och reformer.
            </seg>
            <seg n="ed5738b6">
              Det var positivt att regimen själv tillsatte den oberoende undersökningskommissionen,
              men vi hade gärna sett, milt uttryckt, att man mer tydligt, klart
              och fullständigt hade genomfört de olika rekommendationerna från
              denna. Det hade fört Bahrain en bra bit på vägen mot den utveckling
              vi vill se.
            </seg>
            <seg n="c5696a06">
              Det finns andra bekymmersamma inslag i denna bild. Det finns
              en risk att Bahrain dras in i motsättningar i regionen som kan
              få mycket allvarlig karaktär.
            </seg>
            <seg n="b355ac02">
              Vi har reagerat på utvecklingen i Bahrain på en lång rad olika
              sätt. Jag ser i mina papper att vi från EU:s sida har gjort tolv
              uttalanden under 2011 och fem under 2012. Hans Linde brukar tycka
              om att man gör uttalanden om mycket och använder starka ord, och
              många uttalanden har gjorts och starka ord har använts. Också
              på min blogg har jag återkommit till situationen i Bahrain vid
              upprepade tillfällen sedan utvecklingen tog den negativa vändningen.
            </seg>
            <seg n="7066c571">
              Från EU:s sida fortsätter vi att stöta på. En av de ledande tjänstemännen
              vid Europeiska utrikestjänsten har varit i Bahrain de senaste
              veckorna för att förhandla och se om vi kan föra detta framåt.
            </seg>
            <seg n="e7f4c1c9">
              Vi har vårt svenska fall som jag har tagit upp med Bahrains utrikesminister
              vid åtskilliga tillfällen. Den fängslade är dubbel medborgare,
              men Bahrain betraktar honom som enbart bahrainsk medborgare. Man
              har dock beviljat oss konsulärt tillträde på ett sätt som har
              varit tillfredsställande.
            </seg>
            <seg n="811c2bbc">
              Vi har handelsförbindelser, dock inte särskilt omfattande. Vi
              exporterar ingen försvarsmateriel för strid till Bahrain. De leveranser
              som åberopades under 2011 rörde sådan som inte är försvarsmateriel
              för strid. Det var ledningssystem för marinen vars relevans i
              just dessa sammanhang är mer begränsad.
            </seg>
            <seg n="38a1386b">
              USA har en mer intensiv dialog med Bahrain. Det har sin grund
              inte minst i att högkvarteret för den amerikanska femte flottan
              ligger i Bahrains huvudstad och är ett rätt betydande inslag i
              den lokala ekonomin.
            </seg>
            <seg n="97d153e9">
              Situationen i Bahrain är viktig för att förhindra sekteristiska
              motsättningar det finns en risk att det urartar ännu mer till
              det, och det finns redan sådana inslag och för att bereda väg
              för den reformprocess som vi vill se, inte bara i Bahrain utan
              också i andra länder i regionen.
            </seg>
          </u>
          <note type="speaker" n="001280d0">
            Anf. 13 HANS LINDE (V):
          </note>
          <u who="Q1581082" xml:id="i-31bb6c086146c0df-1" n="31a8b25c">
            <seg n="d6f8b649">
              Fru talman! Amnesty International släppte en rapport om läget
              för de mänskliga rättigheterna i Bahrain i april i år. Det är
              en välskriven och omfattande rapport som jag kan rekommendera
              utrikesministern eller någon av hans tjänstemän på Utrikesdepartementet
              att läsa. Man skriver att regimens reformer som ett svar på brott
              mot de mänskliga rättigheterna än så länge bara inneburit att
              man har skrapat på ytan. I rapporten skriver man: Reformerna har
              varit ofullständiga, kanske för att blidka Bahrains internationella
              partner, och har misslyckats med att ge offren rättvisa. Kränkningar
              av de mänskliga rättigheterna fortsätter med oförminskad styrka.
            </seg>
            <seg n="babef8b8">
              Man verkar dock ha lyckats med att blidka EU och kanske även
              Sverige. När jag läser Carl Bildts svar på min interpellation
              blir jag ganska förvånad över språkbruket. Med tanke på de omfattande
              brott som fortfarande begås mot de mänskliga rättigheterna är
              det förvånansvärt att man talar i vaga ordalag om oro för situationen
              och liknande.
            </seg>
            <seg n="d060a61a">
              Jag är väl medveten om att man har gjort en lång rad uttalanden
              om läget i Bahrain. Det är också möjligt att Carl Bildt har skrivit
              saker på sin blogg. Jag tror dock inte att det skakar om al-Khalifa-regimen
              i Bahrain särskilt mycket.
            </seg>
            <seg n="8fc11638">
              Väljer en regim att 2012 öppet begå brott mot de mänskliga rättigheterna
              måste det få konsekvenser, och med konsekvenser menar jag mer
              än blogginlägg. Det är därför jag frågar: Varför har man inte
              från EU:s sida infört sanktioner? Varför har man till exempel
              inte fryst kontona för den styrande familjen som man har gjort
              i många andra länder? Varför har man inte infört ett vapenembargo
              som man gjorde mot Syrien och Libyen? Varför gör man inte samma
              sak mot Bahrain?
            </seg>
            <seg n="60da7f3d">
              När det gäller handelsavtalet brukar Carl Bildt och den borgerliga
              regeringen säga att handel alltid är positivt och leder till ökad
              frihet och demokratisering. Varför tecknar vi då inte handelsavtal
              med Syrien i detta läge? Det borde väl i så fall vara det bästa
              verktyget för att förmå den syriska regimen att respektera de
              mänskliga rättigheterna? Men så resonerar vi knappast där.
            </seg>
            <seg n="782bbe7f">
              Jag vill också lyfta fram det enskilda fall som har direkt koppling
              till Sverige. Den svenska medborgaren Mohammed Habib al-Muqdad
              sitter fängslad i Bahrain. Han är en politisk fånge, en samvetsfånge
              som är fängslad bara på grund av sitt politiska engagemang. På
              så sätt skiljer al-Muqdad sig inte från Dawit Isaak, Martin Schibbye
              och Johan Persson. Skillnaden är att al-Muqdads öde har bemötts
              med tystnad såväl av medierna som, får erkännas, av oss politiska
              företrädare.
            </seg>
            <seg n="d6fc0c96">
              Utrikesministern säger i sitt svar att regeringen inte vill föregripa
              prövningen i rättegången i civil domstol. Det är ett ganska märkligt
              förhållningssätt. Bara för att ett fall prövas i en domstol innebär
              det inte att det blir en juridisk process. al-Muqdad är fängslad
              på politiska grunder, och risken är överhängande att även en process
              i en civil domstol blir en politisk process där ett domslut inte
              kommer att fattas utifrån rättssäkra grunder utan utifrån politiskt
              godtycke.
            </seg>
            <seg n="34932cfb">
              Vi kan se en lång rad andra exempel. Bland annat rapporterar
              Amnesty att människor fängslas efter tortyr och att läkare fängslas
              efter att ha hjälpt skadade demonstranter. Därför är det viktigt
              att man agerar.
            </seg>
            <seg n="d931865e">
              Vi fick en glad nyhet i går från Bahrain. Människorättsaktivisten
              Nabeel Rajab har släppts fri mot borgen. Det visar att det möjligtvis
              finns en öppning, och det är avgörande att Sverige använder denna
              öppning och agerar för att den svenske medborgaren friges.
            </seg>
          </u>
          <note type="speaker" n="df63b7bd">
            Anf. 14 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-6" n="c0fed378">
            <seg n="b672e5c9">
              Fru talman! Låt mig i denna mer historiska, filosofiska kurs
              nämna att vi under tidigare år har verkat för ett handelsavtal
              också med Syrien av den enkla anledningen att vi trodde att det
              skulle vara en möjlighet att successivt bygga upp en medelklass
              mer intresserad av en rimlig utveckling i Syrien. Nu kom utvecklingen
              att gå en annan väg. Handelsavtalet och associeringsavtalet kom
              aldrig till stånd på grund av att den syriska regeringen var rädd
              för effekterna av det avtalet med EU på sin egen inre stabilitet.
              Det kan vara ett memento inför den mer historiskt inriktade diskussionen.
            </seg>
            <seg n="142f39e1">
              Det är viktigt att vi fortsätter tala med Bahrain för att se
              till att de genomför rekommendationerna från den oberoende kommissionen.
              Jag tycker att dess analys var bra och att rekommendationerna
              var imponerande. Ledningen säger att man har genomfört 90 procent,
              och oppositionen säger 10 procent. Det är viktigt att man genomför
              100 procent.
            </seg>
            <seg n="a03f5d92">
              Det är också viktigt att man får en förtroendefull dialog mellan
              regimen och de ledande oppositionsföreträdarna. Den dialogen har
              avbrutits av de ledande oppositionsföreträdarna.
            </seg>
            <seg n="d03c7c8e">
              Vi vet också att det finns betydande motsättningar mellan olika
              delar av den styrande familjen, och vi får göra vad vi kan för
              att försöka påverka det.
            </seg>
            <seg n="337e7711">
              Ett uppmanande att genomföra reformerna som tagits fram av den
              oberoende kommissionen och en dialog för att uppnå en överenskommelse
              är alldeles avgörande i dessa sammanhang.
            </seg>
            <seg n="af2f7bc7">
              Om den svenske medborgaren al-Muqdad vill jag bara säga att han
              som bekant dömdes i militärdomstol i ett tidigare skede någon
              gång under förra året, om jag inte missminner mig till ett väldigt
              strängt straff. Jag tog omedelbart kontakt med Bahrains utrikesminister
              och sade att detta inte är acceptabelt. Då hade vi inte konsulärt
              tillträde över huvud taget. Det väckte viss internationell uppmärksamhet
              att jag etablerade kontakt med honom via Twitter, men så är det
              ibland i den moderna världen. Därmed fick jag en snabbkontakt
              med honom. Han lovade en rättegång i civil domstol vilken vi skulle
              ha möjlighet att kontrollera och vara närvarande vid. Så har nu
              skett. Denna rättegång har inletts.
            </seg>
            <seg n="6cd903c5">
              Det innebär inte på något sätt att vi är övertygade om att detta
              blir en rättegång enligt svensk standard vad nu det är för någonting.
              Vi ska självfallet följa detta, men det omedelbara kravet på konsulärt
              tillträde och på en ny rättegång i civil domstol har i alla fall
              hörsammats även om det inte på något sätt innebär att vi är nöjda
              med utvecklingen.
            </seg>
            <seg n="eba9ed6f">
              Vi har fortsatt att följa utvecklingen genom olika uttalanden.
              Vi har inte sett någon anledning att gå till några sanktioner.
              Vi har i stället inriktat oss på att försöka uppmuntra och påskynda
              genomförandet av rekommendationerna från den oberoende kommissionen.
              Det var också innehållet i de samtal som företrädare för EU:s
              utrikestjänst har genomfört i Manama under de senaste dagarna.
              Vi tycker att det är rätt inriktning av politiken.
            </seg>
          </u>
          <note type="speaker" n="a53cd787">
            Anf. 15 HANS LINDE (V):
          </note>
          <u who="Q1581082" xml:id="i-31bb6c086146c0df-2" n="31a8b25c">
            <seg n="4b6075cd">
              Fru talman! Jag ska först säga något kort om handelsfrågorna.
              Vi ska kanske inte fördjupa oss i dem, men här finns en grundläggande
              skillnad mellan Moderaterna och Vänsterpartiet. Vi tycker inte
              att frågor om handel kan frikopplas från demokrati, mänskliga
              rättigheter och kamp för mänsklig frihet. Här finns en skiljelinje
              mellan våra två partier som går tillbaka till åtminstone kampen
              mot apartheid i Sydafrika på 80-talet.
            </seg>
            <seg n="4b69a277">
              Jag har ställt två konkreta frågor som jag inte får några svar
              på från utrikesministern. Den första är: Varför väljer man inte
              att införa ett vapenembargo mot regimen i Bahrain när de använde
              de vapen de redan har för att slå ned folkliga uppror? Varför
              inför man inte sanktioner mot regimen?
            </seg>
            <seg n="b83d5343">
              Jag förstår egentligen varför Carl Bildt inte svarar på frågorna,
              för det finns inget rimligt svar. Man har valt i en lång rad andra
              fall att införa vapenembargo och att gå in med sanktioner. Men
              plötsligt, när det gäller Bahrain, gör man ett undantag. Jag tycker
              att detta tyvärr återigen är ett exempel på de dubbla måttstockar
              som den borgerliga regeringen har när det kommer till demokrati
              och mänskliga rättigheter. De har blivit oerhört tydliga under
              den arabiska våren. Gång på gång ser vi hur den borgerliga regeringen
              sätter Sveriges egna ekonomiska och politiska intressen före intresset
              av demokrati och frihet.
            </seg>
            <seg n="9aa93147">
              Frågan är: Hur ska vi nu med trovärdighet kunna sätt press på
              regimen i Syrien när vi samtidigt inte är beredda att agera mot
              regimen i Bahrain? Jag har de senaste månaderna haft förmånen
              att träffa en lång rad demokratiaktivister från Egypten, Förenade
              Arabemiraten, Jordanien, Jemen, Syrien och en lång rad andra länder.
              Det är oerhört modiga kvinnor och män som jag känner mig full
              av beundran för. Vid varje möte lyfter de just dessa frågor om
              EU:s och Sveriges dubbla måttstockar.
            </seg>
            <seg n="e593da02">
              Varför har vi så tydligt fördömt regimerna i Libyen och Syrien
              men inte vågat agera mot övergreppen i till exempel Jemen och
              Bahrain? Varför har vi sått i riksdagens talarstol och talat om
              demokrati, frihet och mänskliga rättigheter och samtidigt beväpnat
              diktaturerna i Saudiarabien, Förenade Arabemiraten och Bahrain?
              Jag ska vara ärlig: Jag har inga bra svar på dessa frågor. Förhoppningsvis
              har utrikesministern det.
            </seg>
          </u>
          <note type="speaker" n="df1fc87e">
            Anf. 16 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-7" n="c0fed378">
            <seg n="79b5d505">
              Fru talman! Att Hans Linde inte har något bra svar på frågorna
              kommer kanske inte som denna debatts största överraskning. Men
              det kanske inte heller är det som vi ska göra till föremål för
              diskussionen.
            </seg>
            <seg n="6ea798e5">
              Vi bedriver en politik där vi försöker medverka till en positiv
              förändring i dessa länder. Det långsiktiga ligger mycket i handelsutbytet,
              i ökade kontakter och i att uppmuntra reformsträvande inom detta
              också när det gäller ekonomiska reformer. Det är riktigt att här
              finns en skillnad gentemot Vänsterpartiet, som är emot denna typ
              av politik generellt sett. Det har de alltid varit av olika skäl.
              En grundläggande skepsis gentemot den fria ekonomin och den fria
              handeln genomsyrar Vänsterpartiets politik. Det är ingen nyhet
              i den delen.
            </seg>
            <seg n="ab33924e">
              Sedan är det olika situationer i dessa länder. Jag tror att man
              bara kan vara framgångsrik när det gäller att hjälpa enskilda
              människor och när det gäller att främja processerna i olika länder
              om man ser de skillnader som finns. Libyen är inte Syrien är inte
              Egypten är inte Bahrain är inte Jemen. Den som tror att man kan
              dra allting över en kam och som tror att det finns någon standardlösning
              kommer att misslyckas i politiken i denna del av världen. Detta
              är en mångfasetterad del av världen.
            </seg>
            <seg n="f86ee960">
              Det som vi har att ta hänsyn till och som kanske gör situationen
              i Bahrain lite mer komplicerad det är i och för sig ett mycket
              litet land och i den delen enklare är det potentiellt sekteristiska
              element och den potentiella inblandning av andra makter som kan
              komma i och med detta. Det skulle kunna få vida regionala implikationer
              av den art som vi börjar se exempel på både i Irak och i Syrien
              för ögonblicket. Därför är inriktningen mycket tydlig när man
              har tagit fram de egna rekommendationerna från kommissionen på
              att få dem att genomföra detta och dialogen både med om uttrycket
              tillåts de moderata delarna av den i och för sig shiitiskt dominerade
              oppositionen och de mer moderata delarna av den kungafamilj som
              har den icke hundraprocentiga men dominerande makten. Det är vägen
              att försöka nå fram i detta land. Om Bahrain skulle detonera längs
              sekteristiska linjer kommer detta att få negativa konsekvenser
              för regionen i dess helhet.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="23457950">
            12 § Svar på interpellation 2011/12:363 om Guantánamo
          </note>
          <note type="speaker" n="a57c90df">
            Anf. 17 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-8" n="c0fed378">
            <seg n="8aac612d">
              Fru talman! Hans Linde har frågat mig om jag avser att verka
              för att Guantánamobasen stängs och att fångarna friges eller åtalas
              i en civil domstol som uppfyller kraven på en rättvis rättegång.
              Han har också frågat mig vilka initiativ jag avser att vidta för
              att uppmärksamma situationen för före detta fångar som har utplacerats
              i olika delar av världen.
            </seg>
            <seg n="1624ef0d">
              Ett av president Obamas första beslut som amerikansk president
              var mycket riktigt beslutet att stänga fånglägret på Guantánamo
              inom ett år. Ettårsgränsen har passerat, men lägret förblir öppet
              även om antalet fångar har minskat väsentligt sedan president
              Obama tillträdde. Vi välkomnar Obamas fortsatta arbete med att
              stänga lägret.
            </seg>
            <seg n="85ee34ae">
              Jag delar Hans Lindes syn på att lägret bör stängas snarast möjligt.
              Vi har varit mycket tydliga från den svenska regeringens sida
              i denna fråga, och vi har under en lång tid framfört detta till
              de amerikanska myndigheterna. Vi har också varit tydliga med att
              de frihetsberövade på Guantánamo ska behandlas i enlighet med
              Genèvekonventionerna och internationella MR-normer. Det är inte
              folkrättsstridigt att upprätta särskilda militärdomstolar, men
              också i en militärdomstol måste processerna leva upp till rättsstatens
              krav på rättvis rättegång inbegripet opartisk prövning och med
              den tilltalades rätt till ett fullgott försvar.
            </seg>
            <seg n="e93bc442">
              Den dialog som EU och USA inrättade 2006 för att diskutera folkrätten
              och kampen mot terrorismen fortsätter. Frågan om Guantánamo och
              fångarnas rättigheter tas regelbundet upp, och Sverige är en aktiv
              part i dessa samtal.
            </seg>
            <seg n="4831ca3d">
              Även genom EU verkar vi för en avveckling av lägret, inte minst
              genom EU:s sändebud för antiterrorismfrågor. EU har till den amerikanska
              administrationen uttryckt oro för den lag Hans Linde refererar
              till The National Defence Authorization Act. Som svar på frågor
              från Europaparlamentet har både kommissionär Cecilia Malmström
              och rådet gett uttryck för denna oro.
            </seg>
            <seg n="e48fd5d2">
              När det gäller situationen för före detta fångar som har utplacerats
              i olika delar av världen har USA ansvaret att försäkra sig om
              att dessa personer inte sänds till länder där risk för övergrepp
              föreligger.
            </seg>
          </u>
          <note type="speaker" n="ed7c835e">
            Anf. 18 HANS LINDE (V):
          </note>
          <u who="Q1581082" xml:id="i-31bb6c086146c0df-3" n="31a8b25c">
            <seg n="326f467b">
              Fru talman! Även i detta fall får jag som brukligt är tacka utrikesministern
              för svaret. Det är nu snart fyra år sedan som Barack Obama valdes
              till USA:s president. Tyvärr kan vi nu konstatera att en lång
              rad av de förhoppningar som fanns har förbytts till besvikelser.
            </seg>
            <seg n="8ede7e0f">
              Ämnet för min interpellation i dag är det kanske tydligaste exemplet
              på det, nämligen hur man har agerat när det gäller fånglägret
              på Guantánamo. Obama lovade högtidligt och tydligt att lägret
              skulle stängas inom ett år. Det var ett löfte till det amerikanska
              folket men också till omvärlden efter omfattande protester under
              flera år. Det är ett löfte som inte har infriats i dag.
            </seg>
            <seg n="ae763b97">
              En lång rad människorättsorganisationer världen över har under
              det gångna decenniet riktat mycket hård kritik mot USA för de
              brott mot de mänskliga rättigheterna som har begåtts på Guantánamo.
              FN och Amnesty har gång på gång krävt att lägret ska stängas med
              motiveringen att det strider mot folkrätten. Ett brott mot de
              mänskliga rättigheterna och ett brott mot folkrätten är ett brott
              oavsett om USA:s president heter George Bush eller Barack Obama.
              Trots detta har frågan om Guantánamo helt försvunnit från den
              internationella dagordningen. När läste vi senast någonting i
              svenska medier eller hörde uttalanden som berör Guantánamo?
            </seg>
            <seg n="66d33f9f">
              Carl Bildt säger i sitt svar att frågan om Guantánamofångarnas
              rättigheter tas regelbundet upp. Det låter ju bra, får jag erkänna.
              Men samtidigt är min erfarenhet efter snart sex år i riksdagen
              att denna typ av uttalanden inte alltid betyder så mycket i realiteten.
            </seg>
            <seg n="d5f6d89c">
              Därför skulle jag önska att utrikesministern vore lite mer tydlig
              på denna punkt. När och i vilket sammanhang framförde Sveriges
              utrikesminister Carl Bildt senast kravet på att Guantánamo ska
              stängas och att fångarna antingen ska ställas inför rätta i en
              rättssäker civil process eller frisläppas?
            </seg>
            <seg n="85c37950">
              Ett tips till utrikesministern är att just nu är ett lämpligt
              tillfälle att göra det. Den 5 maj inleddes en rättegång mot Khalid
              Sheikh Mohammed i en militär domstol, en rättegång som Amnesty
              International kallar en parodi på rättvisa. Ytterligare rättegångar
              planeras i slutet av det här året. Från samtliga dessa rättegångar
              finns det omfattande rapporter om tortyr och övergrepp inför rättegångarna,
              och de anklagades möjligheter att träffa sina försvarare har varit
              ytterst begränsade.
            </seg>
            <seg n="764a9d20">
              Självklart ska de som gjorde sig skyldiga till de fruktansvärda
              terrorattackerna den 11 september 2001 ställas inför rätta, men
              det måste vara en rättssäker process som uppfyller de grundläggande
              internationella kraven på rättssäkerhet.
            </seg>
            <seg n="d3267c63">
              Vi ska komma ihåg att fortfarande sitter 170 personer inspärrade
              på Guantánamo. I många fall har de suttit där i över ett decennium.
              Ingen av dem som i dag sitter på Guantánamo har genomgått någon
              form av rättegång, och i de allra flesta fall planeras inte heller
              några rättegångar för dessa fångar. De sitter där utan en rättssäker
              process, utan dom.
            </seg>
            <seg n="3e837cd4">
              Under de senaste åren har USA vid flera tillfällen bett omvärlden
              om hjälp med att ta hand om dessa fångar, att hjälpa dem att flytta
              till ett tredje land. Den typen av uppmaningar har riktats bland
              annat till Sverige. Den borgerliga regeringens svar har varit
              att detta är USA:s ansvar, inte Sveriges. Jag får erkänna att
              det är en principiell ståndpunkt som är alldeles riktig, men effekten
              av den principiella hållning som Sverige och en lång rad andra
              EU-länder intagit är att 170 personer fortfarande sitter på Guantánamo.
              Risken är att de kommer att sitta där under mycket lång tid framöver.
            </seg>
            <seg n="93249e34">
              Vi vet att det i dag saknas förutsättningar för att de ska kunna
              ställas inför rätta i en civil domstol. Det saknas bevis. Hade
              det funnits bevis skulle de redan ha åtalats. I många fall saknas
              förutsättningar för att de ska kunna skickas till sina hemländer
              eftersom de där riskerar ytterligare förföljelser. Det saknas
              också förutsättningar för att de ska kunna bosätta sig i USA,
              helt enkelt för att det finns ett massivt politiskt motstånd mot
              det.
            </seg>
            <seg n="4d95d0e5">
              Det krävs därför att tredje länder agerar genom att bistå USA
              så att dessa människor ska få en fristad om vi verkligen vill
              att Guantánamo ska kunna stängas i närtid.
            </seg>
          </u>
          <note type="speaker" n="cbcfb67e">
            Anf. 19 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-9" n="c0fed378">
            <seg n="08f2ff87">
              Fru talman! Jag tycker att Hans Linde rätt väl beskriver de problem
              som föreligger i det här fallet. Jag tror att vi är överens om
              att de som begått brott ska ställas inför rätta. Här finns personer
              som av allt att döma begått brott. Det innebär inte nödvändigtvis
              att alla har gjort det; förmodligen finns ett antal som absolut
              inte har gjort det. Samtidigt vet vi att det finns ett antal som
              bär ett djupt ansvar för mycket allvarliga former av internationell
              terrorism.
            </seg>
            <seg n="2994d48f">
              Det hela måste dock ske på ett rättssäkert sätt, och det kravet
              ställer vi. Hans Linde frågade mig när jag sade det senast. Det
              var för ungefär tre minuter sedan som jag sade det senast. Förutom
              det hänvisar jag till den löpande dialog som vi har mellan EU
              och USA i dessa frågor. Det är huvudsakligen inom ramen för den
              som diskussionen förs, och i den är Sverige självfallet aktivt.
            </seg>
            <seg n="cb770be9">
              Hans Linde antydde att det här är ett problem som egentligen
              kan lösas på annat sätt, nämligen att man på ett eller annat sätt
              ger fångarna frihet. Problemet, som Hans Linde så väl beskriver,
              uppstår när de ska sändas till sina hemländer. Det är mycket svårt
              eftersom de i hemländerna förmodligen kommer att behandlas på
              ett ännu sämre sätt, på ett i varje tänkbart hänseende alldeles
              oacceptabelt sätt. Den optionen finns således inte.
            </seg>
            <seg n="e6a7c657">
              Från svensk sida har vi sagt att vi har en flyktingpolitik i
              Sverige. Vi tar emot kvotflyktingar efter hänvändelse från UNHCR,
              inte därutöver. Det finns individer i Sverige som varit i Guantánamo,
              men att se det som en lösning på de problem som finns tror jag
              inte att vi ska göra. Lösningen måste vara att USA har ansvaret
              för att ställa fångarna inför rätta och göra det på ett anständigt
              och rättssäkert sätt. Det kan ske i en militärdomstol det är inte
              folkrättsstridigt men det måste ske på ett sätt som är acceptabelt.
            </seg>
            <seg n="76069958">
              Jag delar helt Hans Lindes uppfattning att det tagit alldeles
              för lång tid. Vi vet alla att det är en kontroversiell fråga också
              i den amerikanska inrikespolitiken, och den diskuteras intensivt.
            </seg>
            <seg n="23ad0329">
              Beträffande antalet kan jag nämna att totalt har 760 utländska
              fångar suttit fängslade på basen under den långa tiden. Under
              Obamas tid som president har antalet gått ned från 242 till ca
              170, det vill säga 169, vilket i praktiken är samma sak. Vi fortsätter
              att följa frågan. Det är en fråga där president Obama måste leva
              upp till de löften som han ställt ut.
            </seg>
          </u>
          <note type="speaker" n="0493375c">
            Anf. 20 HANS LINDE (V):
          </note>
          <u who="Q1581082" xml:id="i-31bb6c086146c0df-4" n="31a8b25c">
            <seg n="d2e1a671">
              Fru talman! Jag ska säga något som jag inte ofta säger från talarstolen,
              nämligen att jag på den här punkten helt håller med Carl Bildt.
              Lösningen är att dessa fångar ställs inför rätta i USA. Det är
              ganska självklart, men vi vet att möjligheten för att det ska
              ske vad gäller samtliga 170 som i dag sitter på Guantánamo är
              mycket liten. Det är den verklighet vi får förhålla oss till.
            </seg>
            <seg n="69c13a13">
              Vi kan välja att inta en principiell ståndpunkt där vi säger
              att i den bästa av världar skulle de ställas inför rätta, eller
              så försöker vi hitta en lösning. Vi måste vara pragmatiska, hoppa
              ned från våra höga hästar och inse att vi kanske behöver agera
              som tredje land för att möjliggöra för dessa människor att få
              en fristad, att de människor som inte begått något brott och i
              kanske mer än ett decennium suttit på Guantánamo kan frisläppas.
            </seg>
            <seg n="fcb38f62">
              Jag skulle vilja lyfta fram ytterligare en fråga. Det finns många
              turer som förtjänar kritik när det gäller Guantánamo. Den kanske
              mest bisarra delen i USA:s hantering av Guantánamo är att man
              betalat en rad mindre länder runt om i världen för att de ska
              ta emot före detta fångar, i alla fall de kinesiska uigurer som
              varit fångar. Uigurerna, som inte i något fall dömts för terrorbrott,
              har ställts inför ultimatumet att antingen stanna på Guantánamo
              eller skickas till ett land som de inte har någon som helst anknytning
              till. De har placerats i ölandet Bermuda; jag får rapporter om
              att de numera jobbar som golfskötare på golfbanan i Bermuda. Ett
              flertal har placerats i Albanien. En grupp har placerats i lilleputtlandet
              Palau i västra Stilla havet. Nu senast placerades två uigurer
              i El Salvador. Det är ganska uppenbart att kinesiska muslimska
              uigurer har få kopplingar till dessa länder.
            </seg>
            <seg n="e9d8a55d">
              När jag frågar utrikesministern på vilket sätt man från svensk
              sida kommer att agera för dessa före detta fångar som utplacerats
              i världen på, om vi ska vara ärliga, ganska märkliga sätt svarar
              utrikesministern att det är USA:s ansvar, med andra ord att Sverige
              inte har någon ståndpunkt beträffande dem och att Sverige inte
              heller kommer att ingripa eller på annat sätt agera. Jag måste
              säga att det är en ståndpunkt som inte håller, Carl Bildt, för
              det handlar om människor som fått sina liv sönderslagna på grund
              av det så kallade kriget mot terrorism. Det är människor som på
              papperet i dag är frigivna men i många fall i realiteten lever
              som papperslösa medborgare, inspärrade i länder där de dumpats
              mer eller mindre godtyckligt.
            </seg>
            <seg n="328c7ac0">
              Jag hade förmånen att träffa en av dessa före detta Guantánamofångar,
              Ahmat Abdulahad, när jag besökte Palau i Stilla havet för ett
              par veckor sedan. För mig som var där som turist framstod Palau
              som ett Stillahavsparadis, men för Ahmat var det bara ännu ett
              fängelse, må vara att det stod palmer utanför hans hus. Ahmat
              placerades i Palau tillsammans med fem andra uigurer för två år
              sedan, efter att USA betalat den palauiske presidenten 98 000
              dollar per person. De fick då löfte om att det var en tillfällig
              lösning och att de sedan skulle kunna resa vidare till något annat
              land. Det löftet har inte infriats.
            </seg>
            <seg n="ceb7c31f">
              I dag säger den palauiske presidenten att pengarna är slut och
              att man inte längre kan bistå fångarna med hjälp när de ska betala
              räkningar eller med deras försörjning. Dessutom har det uppstått
              en inrikespolitisk debatt där oppositionen i Palau hävdar att
              regeringen är korrupt och har försnillat pengarna. Det innebär
              att vi har en grupp människor som är strandsatta i ett land där
              de inte har medborgarskap. De har inte heller möjlighet att resa
              till något annat land på jorden eftersom de är papperslösa. De
              saknar medborgarskap. Kina vägrar att erkänna dem som kinesiska
              medborgare. I Palau förvägras de medborgarskap. De klassificeras
              som gästarbetare, vilket innebär att de har lägre löner och sämre
              rättigheter. De kan inte få tillgång till den läkarvård de behöver,
              för det saknas i Palau, ett land med 22 000 invånare. De kan inte
              resa till ett annat land för att få den läkarvård de behöver.
              Det är fullständigt orimligt. Sverige behöver agera för att dessa
              människor ska få upprättelse.
            </seg>
          </u>
          <note type="speaker" n="08badde3">
            Anf. 21 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-10" n="c0fed378">
            <seg n="c40cc370">
              Fru talman! Hans Linde beskriver, återigen, väl de problem som
              man står inför i det här sammanhanget. Uigurerna, för att ta dem
              som exempel, är en relativt stor grupp jag har glömt antalet bland
              dem som arresterades och fördes till Guantánamo. Det finns anledning
              att tro att det finns rimliga skäl att sätta dem på fri fot. Att
              sända dem tillbaka till det land som de egentligen kommer från,
              det vill säga Kina, är inte acceptabelt. De accepteras förmodligen
              inte av Kina, och i den mån de skulle accepteras av Kina har vi
              anledning att ha starka reservationer mot det. Det finns ingen
              anledning att tro att deras rättigheter skulle respekteras där.
            </seg>
            <seg n="3f2d8dca">
              Då har, som Hans Linde beskriver, den amerikanska administrationen
              gjort stora ansträngningar för att få dessa människor accepterade
              i andra länder. Det är inte så lätt i det här fallet.
            </seg>
            <seg n="98ee8b92">
              Han nämner en lång rad exempel på länder där det har varit möjligt.
              Det har också varit möjligt att från dessa länder resa vidare.
              Det är också i det sammanhanget Sverige har kommit in. Sverige
              har som bekant en flyktingkvot där vi tar emot skyddsvärda individer
              i speciella fall. Det gör vi efter framställning från FN:s flyktingkommissariat
              UNHCR.
            </seg>
            <seg n="3553f6f6">
              Några sådana framställningar har inte kommit i dessa fall av
              skäl som jag inte kan bedöma, men så har det i varje fall varit.
              Skulle en sådan framställan ha kommit skulle självfallet inom
              ramen för de svenska lagarna och bestämmelserna Migrationsverket
              ha tagit ställning till det. Men den frågan har inte uppkommit.
            </seg>
            <seg n="d332e05c">
              Det är ett omfattande arbete som Förenta staterna har bedrivit
              för att försöka att successivt minska antalet i Guantánamo både
              genom rättegångar, med de frågetecken vi har kring det, och med
              försöken att få olika länder att runt om i världen att ta emot
              dem.
            </seg>
            <seg n="15aed3c8">
              Sverige tar emot flyktingar inom ramen för sin flyktingkvot.
              Men det sker på det sätt som jag har beskrivit. Det finns ingen
              anledning att göra något undantag i just det här fallet, och det
              uppfattar jag inte heller att Hans Linde föreslår.
            </seg>
          </u>
          <note type="speaker" n="afb991ec">
            Anf. 22 HANS LINDE (V):
          </note>
          <u who="Q1581082" xml:id="i-31bb6c086146c0df-5" n="31a8b25c">
            <seg n="a30dbbde">
              Fru talman! Vad jag känner till finns det ett exempel där en
              före detta fånge från Guantánamo har lyckats ta sig vidare till
              ett tredje land.
            </seg>
            <seg n="0d33297c">
              Det handlar om en uigur som befann sig i Albanien som lyckades
              ta sig till Sverige och efter väldigt många turer och lång kamp
              lyckades få uppehållstillstånd i vårt land. I övriga fall är de
              fast i olika länder som de har väldigt liten koppling till och
              där de det var i varje fall min bild inte heller har några önskemål
              om att stanna.
            </seg>
            <seg n="303555f6">
              När jag träffade Ahmat Abdulahad sade han uttryckligen att han
              gärna ville åka till ett annat land, till Australien eller något
              av de europeiska länderna, där det finns fler uigurer. Där har
              de möjlighet att träffas och leva tillsammans med människor som
              kanske delar samma kultur och samma tro till skillnad från läget
              när det gäller Palau.
            </seg>
            <seg n="220f892c">
              Carl Bildt gömmer sig lite bakom resonemang om UNHCR och förfrågningar
              som har kommit in eller inte kommit in. När det handlar om situationen
              för dessa fångar är det uppenbart att det är både USA och de länder
              där de har placerats som nu har ansvar för deras välbefinnande.
            </seg>
            <seg n="41edf3a4">
              Det handlar om att se till att de får arbetstillfällen och få
              leva rimliga liv. Det är en rimlig fråga för Sverige att lyfta.
              Carl Bildt har själv talat om den dialog man har med USA genom
              EU. Varför lyfter man inte denna fråga från EU:s sida mot USA
              att dessa människor som har placerats ut mot sin vilja i olika
              delar i världen har en rätt att leva ett drägligt liv?
            </seg>
            <seg n="9031b457">
              De har rätt att få upprättelse och ersättning för de brott som
              har begåtts mot dem. De har rätt att få sina namn rentvådda. Jag
              misstänker också att det finns någon form av dialog mellan EU
              och Palau där det också är rimligt att man från EU:s sida lyfter
              den här frågan.
            </seg>
            <seg n="af03bfc6">
              Det är orimligt att människor flyttas runt som schackpjäser på
              jordklotet. Det handlar om en rad människoöden och människor som
              har fått sina liv i grunden sönderslagna av det så kallade kriget
              mot terrorismen utan att de har begått något som helst brott.
            </seg>
            <seg n="df356b2d">
              Ahmat uttryckte det så här: Först flyttade USA och Kina runt
              oss som schackpjäser. Nu bråkar Palaus politiker om oss. Det är
              inte rimligt att människor behandlas på det här sättet 2012.
            </seg>
          </u>
          <note type="speaker" n="e67623d3">
            Anf. 23 Utrikesminister CARL BILDT (M):
          </note>
          <u who="Q52922" xml:id="i-4b90b2509b81ea5f-11" n="c0fed378">
            <seg n="c9c8bc8b">
              Fru talman! Det är svårt att föra en diskussion om de olika individerna.
              Det rör sig om väldigt många olika fall. Nu har vi hamnat vid
              en enstaka uigur som sitter i Palau. Jag kan gärna erkänna att
              min kunskap om just den individen är vida underlägsen Hans Lindes.
            </seg>
            <seg n="cf840b1e">
              Generellt sett är det en stor grupp av människor där USA har
              varit intresserat av att få ut dem och ge dem en ny fristad någonstans.
              Det är inte alldeles lätt. Vi hade några fall där de återsände
              en större grupp till Jemen. Vi kan själv se att det inte är alldeles
              enkelt.
            </seg>
            <seg n="43e56e01">
              Det var deras hemland, och de fick möjligheten att åka till sitt
              hemland. En del av dem hade måhända inte begått några brott tidigare.
              Det vet vi inte så mycket om. Men åtminstone i några fall var
              det så att de återgick eller övergick, beroende på hur man ser
              på saken, i en verksamhet som vare sig Hans Linde eller jag skulle
              bedöma som riktigt acceptabel.
            </seg>
            <seg n="0750e3b8">
              Överförandet till Jemen fungerade inte riktigt bra alldeles bortsett
              de synpunkter vi har på de mänskliga rättigheterna i Jemen. Överförandet
              till andra länder regleras av den flyktinglagstiftning som vi
              har i till exempel Sverige. Så är det.
            </seg>
            <seg n="c603fb1b">
              Det är svårt att göra något undantag för just Guantánamo. Jag
              tror att det skulle vara mycket svårt att få förankring för det
              i denna kammare inklusive med all sannolikhet hos Hans Lindes
              eget parti. Det är i allt väsentligt USA:s ansvar att se till
              att de placeras.
            </seg>
            <seg n="ebf3ca72">
              Det finns individer som ibland har kommit i kläm och som ibland
              har varit inblandade i en verksamhet som de kanske inte skulle
              ha varit inblandade i, försiktigt uttryckt. Det handlar också
              i ett antal fall utan tvekan om några av världens mest hårdföra
              terrorister, inklusive den person som nu är föremål för en komplicerad
              rättegång.
            </seg>
            <seg n="9765d392">
              Avslutningsvis vill jag säga att problematiken är betydande.
              Det som har illustrerats i diskussionen mellan Hans Linde och
              mig förklarar en del av de svårigheter som Obamaadministrationen
              har med att hantera just den här frågan.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="882b406a">
            13 § Svar på interpellation 2011/12:359 om stödet till småskalig
            matproduktion
          </note>
          <note type="speaker" n="6549dcd8">
            Anf. 24 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-4b90b2509b81ea5f-12" n="b3ddf45c">
            <seg n="e27bcd7d">
              Fru talman! Gunnar Sandberg har frågat mig vilka åtgärder jag
              avser att vidta för att även statliga myndigheter omfattas av
              regeringens strategi för att främja småskalig matproduktion och
              därmed landsbygdsutveckling.
            </seg>
            <seg n="9043d278">
              Som Gunnar Sandberg mycket riktigt påpekar i sin fråga stöder
              regeringen redan i dag småskalig livsmedelsproduktion inom ramen
              för landsbygdsprogrammet. Det handlar till exempel om stöd till
              investeringar, utbildningar för gårdstillverkning av ost och charkuterier,
              studieresor för att se och lära av andra i syfte att utveckla
              det egna företaget och projekt som knyter samman mat och turism
              på det lokala planet, exempelvis genom att bygga upp och utveckla
              nätverk mellan företagare. Sådana insatser är viktiga delar i
              regeringens arbete för att främja småskalig livsmedelsproduktion,
              landsbygdens utveckling och visionen om Sverige det nya matlandet.
            </seg>
            <seg n="6b0f6afb">
              Landsbygdsprogrammet omfattar totalt 36 miljarder kronor under
              perioden 20072013. Jordbruksverket, Skogsstyrelsen, Sametinget
              och samtliga länsstyrelser är viktiga aktörer för förvaltningen
              och genomförandet av programmet. Sverige har ett regionalt genomförande
              av programmet där länsstyrelserna har en central roll.
            </seg>
            <seg n="6cf0d92e">
              Redan i dag satsas det på småskalig livsmedelsproduktion både
              inom landsbygdsprogrammet och på andra sätt. Sammanlagt har stöd
              på 131 miljoner kronor gått till mikroföretag, och 195 miljoner
              kronor har gått till livsmedelsförädling med koppling till satsningen
              Matlandet Sverige. Tillsammans är det nästan 700 projekt som har
              genomförts eller pågår runt om i landet.
            </seg>
            <seg n="1bbe8543">
              Våra statliga myndigheter omfattas i hög grad av regeringens
              satsningar för att främja småskalig livsmedelsproduktion och därmed
              landsbygdsutveckling.
            </seg>
            <seg n="da42cff5">
              Jag följer dock utvecklingen för den småskaliga livsmedelsproduktionen
              noga.
            </seg>
          </u>
          <note type="speaker" n="56f20e9a">
            Anf. 25 GUNNAR SANDBERG (S):
          </note>
          <u who="Q3374587" xml:id="i-9aa705ac965bf1c6-0" n="ea80baef">
            <seg n="9dc492a2">
              Fru talman! Jag får tacka landsbygdsministern för svaret. Jag
              saknar tyvärr besked om det väsentliga, en långsiktig finansiering
              av stödet till mathantverkarna. Smaklustmässan har varit en viktig
              del av det stödet.
            </seg>
            <seg n="79b994e3">
              I dag efterfrågar allt fler personer mat av hög kvalitet. Det
              handlar om närproducerade råvaror som tas om hand av yrkeskunniga
              personer. På detta sätt får man fram naturliga och hälsosamma
              produkter utan tillsatser eller andra konstigheter. Man skapar
              produkter med smak och kvalitet som industrin inte kan komma i
              närheten av. Samtidigt bevarar man gamla kunskaper och traditioner
              och använder dem när man skapar nytt.
            </seg>
            <seg n="447d9454">
              I Jämtlands län har man sedan ett antal år tillbaka arbetat aktivt
              med mathantverket. Det ledde till att Eldrimner, som var centrum
              för mathantverket i länet sedan 2005, är ett nationellt resurscentrum
              för småskalig hantverksmässig livsmedelsförädling.
            </seg>
            <seg n="8e71e465">
              I uppdraget ingår att sprida kunskap och ge råd inom området
              mathantverk. Eldrimner ska stötta andra centrum i landet. Verksamheten
              finansierades till och med år 2007 via budgetmedel. Därefter slopade
              regeringen den fasta finansieringen.
            </seg>
            <seg n="ea89186b">
              Nu bedrivs Eldrimner med projektmedel, främst från satsningen
              på livsmedelsstrategin, och med bidrag från landsbygdsprogrammet.
              Detta är självklart problematiskt. Finansieringen är oklar, och
              mycket av krafterna måste ägnas åt bidragsansökningar från olika
              håll i stället för rådgivning.
            </seg>
            <seg n="b32049e5">
              Att finansieringen är beroende av olika bidrag innebär till exempel
              att årets smaklustmässa har fått läggas ned trots att ett stort
              arbete gjorts med planering av mässan.
            </seg>
            <seg n="2c31e8bf">
              Mässan är viktig för att mathantverkarna i hela landet ska kunna
              visa upp sina produkter och göra dem kända hos allmänheten. Branschen
              är fortfarande så ny och producenterna så små att de behöver stöd
              av mässan för marknadsföring av sina produkter.
            </seg>
            <seg n="de9687dd">
              Den industriproducerade maten står för majoriteten av all mat
              i landet. Mathantverket betraktas fortfarande av många beslutsfattare
              som en hobby. Det är mycket beklagligt eftersom lokalproducerad
              mat har allt större betydelse för goda matvanor och för folkhälsan
              i landet. På mindre orter är mathantverket dessutom allt viktigare
              för sysselsättningen och därmed för framtidstron.
            </seg>
            <seg n="0a9c7376">
              I dag är mathantverket en väsentlig del i landsbygdsutvecklingen.
              Regeringen stöder ju småskalig matproduktion inom ramen för landsbygdsprogrammet
              som ska ge stöd till investeringar och utbildningar. Man vill
              också att man ska bygga upp nätverk mellan företagare. Sverige
              det nya matlandet är ett projekt som regeringen propagerar för
              vid alla tillfällen. Som jag skriver i min interpellation räcker
              det inte så länge Eldrimner inte har fast finansiering och därmed
              möjlighet att planera för verksamheten på längre sikt. Än värre
              är att inte alla statliga organ delar regeringens ambitioner på
              området. Mässan Smaklust stupade just på grund av att länsstyrelserna
              i många län inte var beredda att ge stöd till länets mathantverkare
              och deras medverkan i mässan. Ändå har länsstyrelserna en central
              roll i genomförandet av landsbygdsprogrammet.
            </seg>
            <seg n="e36c5236">
              Min fråga kvarstår: Vad tänker regeringen göra för att småskalig
              matproduktion verkligen ska kunna fortsätta att utvecklas långsiktigt?
            </seg>
          </u>
          <note type="speaker" n="3137d8ef">
            Anf. 26 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-4b90b2509b81ea5f-13" n="b3ddf45c">
            <seg n="294d5d8a">
              Fru talman! Som jag sade i mitt första inlägg som alltså var
              svaret på interpellationen gör regeringen långsiktiga satsningar
              på småskalig livsmedelsproduktion. Vi gör det genom att regeringen
              har fattat beslut om finansiering av ett nationellt resurscentrum
              för mathantverk under perioden 20122014, och vi gör det genom
              landsbygdsprogrammet som ger stora mjäligheter till satsningar
              på bland annat mathantverk.
            </seg>
            <seg n="ff702510">
              Landsbygdsprogrammet är, som jag hoppas att interpellanten väl
              känner till, ett sjuårigt program. Det omfattar tiden från 2007
              till 2013. Just nu pågår det förberedelser för det program som
              jag hoppas att vi kan genomföra under perioden efter 2013. Det
              är min förhoppning att oppositionen stöder införandet av ett sådant
              program så att vi även där får möjlighet att utveckla verksamheter,
              små såväl som större, i alla delar av vårt land.
            </seg>
            <seg n="524c5ab6">
              De satsningar som är gjorda inom ramen för Matlandet Sverige
              och landsbygdsprogrammet ser jag som utomordentligt stora. De
              är också viktiga för att vi ska få aktivitet när det gäller mat
              och matkultur både småskalig och större verksamhet i alla delar
              av vårt land. Jag vill än en gång påpeka att regeringens satsningar
              i det här sammanhanget är långsiktiga. Det är få verksamheter
              som har finansieringen löst för flera år framåt.
            </seg>
            <seg n="54121c23">
              Vad är det då för pengar vi talar om när det gäller Eldrimner?
              Vi har fattat beslut om att stödja basverksamheten med 3 miljoner
              kronor per år. Dessutom utgår det under perioden 20092013 7 miljoner
              kronor som kommer från landsbygdsprogrammet. Det är alltså mer
              pengar än vad som fanns tidigare för att verksamheten ska finnas
              och få möjlighet att utvecklas.
            </seg>
          </u>
          <note type="speaker" n="2f6c792e">
            Anf. 27 GUNNAR SANDBERG (S):
          </note>
          <u who="Q3374587" xml:id="i-9aa705ac965bf1c6-1" n="ea80baef">
            <seg n="d0bd9344">
              Fru talman! För 14 dagar sedan besökte jag Eldrimner och pratade
              med anställda i drygt en timme. De jobbar med fem olika branscher.
              De har stor kunskap om mejeri, chark, gårdsslakt, bär, grönsaksförädling,
              bakning och fiskförädling. Tillväxt sker ju framför allt genom
              att det skapas nya företag. Eldrimner fokuserar på mathantverk.
              Det har gjort att man kunnat bygga upp ett unikt kunnande som
              har visat sig fungera effektivt och stimulera mathantverket och
              få det att växa. Varje litet företag kan växa och bli större och
              mer effektivt.
            </seg>
            <seg n="3662e7d1">
              De flesta företag är i dag enmansföretag eller familjeföretag.
              Att de ofta finns på landsbygden och i glesbygden innebär dessutom
              en begränsning. Företag som har 20 anställda är storföretag i
              glest befolkade bygder.
            </seg>
            <seg n="fb79ac08">
              Den verkliga tillväxtpotentialen ligger i att mathantverket leder
              till att det blir många företag och företag som kan leva och växa
              i bygder där det i övrigt inte finns många företag och arbetstillfällen.
              Genom samverkan kan de små företagen i sin tur gemensamt marknadsföra
              sig och sälja sina produkter. Smaklust skulle ha manifesterat
              just det.
            </seg>
            <seg n="c00337e7">
              Jag håller med Eskil om att många, framför allt i Skåne, är glada
              över satsningen på mathantverket. I Skåne har man en närhet till
              marknaden. Det har man också i större städer som Helsingfors och
              Göteborg. Men i Jämtland och norr om Jämtland finns det inte så
              stora städer så där kommer man inte ut på marknaden. På de orterna
              är det viktigt att man ordnar en smaklustmässa om inte årligen
              så vartannat eller vart tredje. Det får ses som ett stöd. Jag
              förstår att länsstyrelserna i Skåne och de större städerna inte
              är lika intresserade av att gå in med pengar. Där har man redan
              sina marknader.
            </seg>
            <seg n="ac48180f">
              Det unika mathantverket lyfter hela den svenska livsmedelsproduktionen.
              Genom att lyfta fram mathantverket och visa upp det mest unika
              vi har av svenska livsmedel lyfter vi också hela den svenska livsmedelsproduktionen.
              Det är man väl medveten om och drar nytta av i andra länder, som
              till exempel Frankrike och Italien.
            </seg>
            <seg n="7f37927d">
              Eldrimner har visat hur man kan gå från att vara bonde eller
              enbart intresserad av mathantverk till att skapa mycket stabila
              företag med unika produkter. Den processen kan ta tid, men med
              rätt stöd och uppmuntran kan de bli mycket framgångsrika.
            </seg>
          </u>
          <note type="speaker" n="7bdbb9f3">
            Anf. 28 ISAK FROM (S):
          </note>
          <u who="Q5745541" xml:id="i-4df4d5b8be1e610b-0" n="90c12bb4">
            <seg n="465a3a16">
              Fru talman! Tack, landsbygdsministern, för svaret, och tack,
              Gunnar, för en viktig interpellation!
            </seg>
            <seg n="8316c76f">
              Jag begärde ordet när jag hörde landsbygdsministern prata positivt
              om den kommande perioden. Förhandlingen för perioden 20072013
              ligger faktiskt Socialdemokraterna bakom. Inför den kommande perioden
              för landsbygdsprogrammets strukturfondsmedel har regeringens hållning
              varit minst sagt sval. Det oroar dem som håller på med detta eftersom
              den långsiktiga finansieringen är viktig.
            </seg>
            <seg n="3c4738fc">
              Jag kommer från Västerbotten och är, precis som landsbygdsministern,
              älgjägare och van att ha älgfärs i frysen. Nu har jag tonårsbarn
              som har bjudningar och då tar färsen slut det blir tacos och köttfärssås
              och allt möjligt så jag gick till affären för att köpa svenskproducerad
              köttfärs, men det fanns inte. Det är ett stort bekymmer. Det är
              alldeles för billigt att importera och skicka med långtradare
              125 mil genom landet. Det konkurrerar ut den svenska näringen.
            </seg>
            <seg n="eafc5be3">
              Det andra bekymret är hur vi får nya företagare som törs satsa
              på den här branschen. Jag kommer från en jordbruksbygd där i stort
              sett alla var lantbrukare på ett eller annat sätt för 50 år sedan;
              i dag tror jag att det finns fyra. Vi har en stor charkuteriproducent
              med ca 20 anställda. Men det är få som törs satsa.
            </seg>
            <seg n="628a2ff5">
              Tillgången på riskkapital är väldigt betydelsefull. Om man kommer
              från Norrlands eller de norra skogslänens inland till banken och
              säger att man ska satsa på jordbruk skrattar de åt en. Man måste
              ha ett eget kapital som motsvarar det kapital man har tänkt låna
              för att man ska få låna över huvud taget. Det gör att det inte
              är intressant.
            </seg>
            <seg n="5fbbab42">
              Jag vill fråga landsbygdsministern: Hur gör vi för att få nya
              företagare som törs satsa så att vi får en utveckling på landsbygden?
              Det är ju det vi efterfrågar.
            </seg>
          </u>
          <note type="speaker" n="25d07239">
            Anf. 29 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-4b90b2509b81ea5f-14" n="b3ddf45c">
            <seg n="6fa7c80e">
              Fru talman! Låt mig än en gång repetera att landsbygdsprogrammet
              har stora resurser till sitt förfogande. En omfattande verksamhet
              pågår i skilda delar av vårt land för att genomföra programmets
              olika delar. Så här långt har stöd utgått med sammanlagt 131 miljoner
              kronor till mikroföretag och med 195 miljoner kronor till företag
              som satsar på livsmedelsförädling med nära koppling till satsningen
              Matlandet Sverige. Totalt är det nästan 700 projekt som har genomförts
              eller pågår runt om i landet. Jag tycker att det är en oerhört
              omfattande verksamhet i jämförelse med hur det har varit tidigare.
            </seg>
            <seg n="1cfaa4f2">
              Fru talman! Jag kan också nämna några andra exempel. I dag har
              vi, vad jag känner till, 41 småskaliga slakterier i vårt land.
              Det är verksamheter som har utvecklats mycket beroende på att
              vi har anslagit pengar för att få ned kostnaden för den besiktning
              som ska ske före slakt och avlivning av djur. Vi har 132 godkända
              vilthanteringsanläggningar och renslakterier i vårt land. Det
              är verksamheter som har uppstått och utvecklats och som ger liv
              och rörelse i byar och bygder. De möjliggör också en utveckling
              av lokalt hantverk kring mat. Jag hoppas och förutsätter att vi
              tillsammans kan utveckla den här verksamheten i alla delar av
              vårt land. Det betyder så oerhört mycket för att alla delar ska
              ha förutsättningar att fortsätta att växa och bidra till olika
              saker i vårt land.
            </seg>
            <seg n="e3eb7cd3">
              Men det förutsätter en sak, fru talman, och det är att vi har
              en grundproduktion, att vi har bönder som producerar en råvara.
              Jag tycker att det är förmätet att stå i den här talarstolen och
              tala om att insatser gjordes av det som nu är oppositionen. Då
              införde man till exempel en handelsgödselskatt. Det är en ren
              straffskatt på den produktion som är en förutsättning för att
              man ska ha någonting att förädla i de företag som vi är angelägna
              om ska finnas och växa i skilda delar av vårt land.
            </seg>
          </u>
          <note type="speaker" n="673deafb">
            Anf. 30 GUNNAR SANDBERG (S):
          </note>
          <u who="Q3374587" xml:id="i-9aa705ac965bf1c6-2" n="ea80baef">
            <seg n="703d7499">
              Fru talman! Det kanske finns pengar, landsbygdsminister Erlandsson,
              men frågan är om det finns tillräckligt med pengar och om de används
              på rätt sätt. Vad händer efter 2013 med bland annat Smaklustmässan?
              Det är onekligen ett problem.
            </seg>
            <seg n="940f7913">
              Mathantverket är en möjlighet för jordbruket. I dag står många
              jordbrukare vid ett vägskäl. Den enda möjligheten för att överleva
              anses oftast vara att öka storleken på lantbruket, utöka antalet
              djur och så vidare. Detta är dock inte möjligt i många glest befolkade
              bygder. Då står man inför att lägga ned sitt jordbruk, vilket
              sker i stor utsträckning i dag, eller göra någonting annat. Här
              är mathantverket en viktig utväg. Man kan förädla sin mjölk till
              ost, sitt kött till korv, sin säd till bröd och sina frukter och
              bär till marmelader. Det är i förädlingsledet som ekonomin och
              framtiden ligger. Men det händer inte över en natt, utan vi behöver
              återigen en långsiktighet. Vad händer efter 2013?
            </seg>
          </u>
          <note type="speaker" n="5c099e4c">
            Anf. 31 ISAK FROM (S):
          </note>
          <u who="Q5745541" xml:id="i-4df4d5b8be1e610b-1" n="90c12bb4">
            <seg n="a2925882">
              Fru talman! Det hettar till lite grann i landsbygdsministerns
              anförande. Det är trevligt. Jag hoppas att det också hettar till
              i förhandlingarna med Moderaterna. Det lär han behöva, annars
              kan han alltid luta sig mot oss socialdemokrater så ska vi nog
              reda upp det i gammal god ordning.
            </seg>
            <seg n="625d12c1">
              Jag fick inget svar på frågan hur landsbygdsministern tänker
              sig att vi ska få företag som kan konkurrera med billigt importerat
              kött som vi skickar billigt genom hela landet.
            </seg>
            <seg n="119b553f">
              Vi har för få bönder. Vi har för få livsmedelsföretagare i alla
              kategorier. I dag har vi en köttproduktion som ligger på ungefär
              hälften av det som vi borde kunna producera. Här behövs det en
              tydlig och långsiktig strategi efter 2013. De företagare som ska
              satsa vill ha besked nu om vad som händer efter 2013. Kommer det
              här att finnas kvar? Hur ser det ut? Hur kommer regelverket att
              förändras? Vi har en regering som är huvudansvarig för detta.
              Jag efterfrågar svar.
            </seg>
          </u>
          <note type="speaker" n="59c3000e">
            Anf. 32 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-4b90b2509b81ea5f-15" n="b3ddf45c">
            <seg n="f49321e5">
              Fru talman! Låt mig först tacka för interpellationen. Jag tycker
              att det är en angelägen fråga vi har diskuterat i dag. Jag är,
              precis som mina meddebattörer här i dag, angelägen om att bondeproduktionen
              ökar i vårt land och att vi därmed ges förutsättningar att få
              växande förädlingsföretag, stora såväl som mindre sådana.
            </seg>
            <seg n="cab8ee0a">
              För att detta ska ske krävs det lönsamhet i företagandet. Det
              krävs också en konkurrenskraft gentemot vår omgivning. Vi måste
              också fortsätta att förenkla de regler, föreskrifter och lagar
              som finns runt jordbruket och matproduktionen i vårt land.
            </seg>
            <seg n="1a0cad16">
              Jag har nämnt exempel på sådana saker som är genomförda eller
              under genomförande. En sak som vi har gjort är borttagandet av
              den straffskatt som fanns på matproduktionen i vårt land och som
              vi kallade för handelsgödselavgift. Ett annat sätt att stödja
              är att minska kostnaden för besiktningen av de djur som går till
              slakt. Detta är gjort för att stärka lönsamheten och konkurrenskraften
              för den svenska bondeföretagaren. Jag hoppas att få ytterligare
              bistånd för att dra ned än mer på den regelbörda som finns i det
              här sammanhanget.
            </seg>
            <seg n="9f2545ae">
              Vad händer 2013 och därefter? Det finns inget svar på den frågan.
              De överläggningarna pågår just nu i Europeiska unionen. Jag hoppas
              att vi även i det sammanhanget ska kunna enas i den här kammaren
              så att vi får ett bra beslut som gynnar produktion och därmed
              sysselsättning och företagande i alla delar av vårt land.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="f0ebc78c">
            14 § Svar på interpellation 2011/12:349 om tillgång till dator
            och telefon vid rättspsykiatrisk vård
          </note>
          <note type="speaker" n="866e5e14">
            Anf. 33 Socialminister GÖRAN HÄGGLUND (KD):
          </note>
          <u who="Q918261" xml:id="i-08bf8d0b81a0604f-0" n="c0a6dab4">
            <seg n="3403da54">
              Fru talman! Carina Adolfsson Elgestam har frågat mig vilka åtgärder
              jag avser att vidta för att hindra personer dömda till rättspsykiatrisk
              vård från att använda mobiltelefon och datorer.
            </seg>
            <seg n="bdf6e6a8">
              I lagen (1991:1128) om psykiatrisk tvångsvård och lagen (1991:1129)
              om rättspsykiatrisk vård finns det bestämmelser som reglerar när
              det är möjligt att på laglig grund begränsa enskilda patienters
              möjlighet att kommunicera med sin omgivning. Ett beslut om inskränkning
              av rätten att använda elektroniska kommunikationstjänster får
              tas om det är nödvändigt med hänsyn till vården eller rehabiliteringen
              av patienten eller för att undvika att någon annan lider skada.
            </seg>
            <seg n="12eb8706">
              Utgångspunkten vid ställningstaganden till tvångsåtgärder inom
              psykiatrin är att så långt det är möjligt undvika inskränkningar
              i patientens integritet. Inskränkningar i möjligheten att kommunicera
              med omgivningen innebär intrång i den personliga integriteten
              och ingrepp i grundlagsskyddade rättigheter såsom yttrande- och
              informationsfrihet. Trots detta kan det vara nödvändigt att i
              vissa fall begränsa enskilda patienters möjlighet att kommunicera
              med sin omgivning via elektronisk kommunikation.
            </seg>
            <seg n="838e8e4d">
              Psykiatrilagsutredningen överlämnade sitt betänkande Psykiatrin
              och lagen tvångsvård, straffansvar och samhällsskydd (SOU 2012:17)
              till regeringen den 3 april 2012. Utredningen har haft i uppgift
              att se över hur den psykiatriska tvångsvårdslagstiftningens innehåll
              och struktur ska kunna förenklas och förtydligas med bibehållna
              krav på säkerhet. När det gäller frågan om att förbjuda elektroniska
              kommunikationstjänster föreslår utredningen att chefsöverläkarens
              möjlighet att besluta om att en patient ska förbjudas att inneha
              utrustning för eller att använda elektroniska kommunikationstjänster
              ska utvidgas. En inskränkning ska inte bara få ske med hänsyn
              till vården och rehabiliteringen av patienten eller för att någon
              annan lider skada, utan ska också kunna grundas på ordnings- och
              säkerhetsskäl. Varje beslut om inskränkning måste dock fattas
              efter en individuell bedömning i det enskilda fallet.
            </seg>
            <seg n="704019c3">
              Utredningens betänkande har skickats ut på remiss och remissinstanserna
              har möjlighet att lämna synpunkter till den 15 september i år.
            </seg>
          </u>
          <note type="speaker" n="43b0b00d">
            Anf. 34 CARINA ADOLFSSON ELGESTAM (S):
          </note>
          <u who="Q3375840" xml:id="i-f1260a0a913b10c3-0" n="f3fd23e0">
            <seg n="87556793">
              Fru talman! Jag tackar för svaret och vill säga att jag funderar
              över vad konsekvenserna kan bli av det som utredningen har gett
              förslag om. Jag vill dock börja i en helt annan ände.
            </seg>
            <seg n="dc7895f8">
              Det finns i dag människor runt om i Sverige som är dömda till
              rättspsykiatrisk vård. Självklart måste var och en av dem få tillgång
              till dator och telefoni med utgångspunkt i att de ska bli rehabiliterade
              och komma ut i samhället igen. Men vi vet också att en del fortsätter
              att begå brott. Det kan handla om förföljelse, barnpornografi,
              narkotikabrott och annat. Detta kan vi inte acceptera på något
              sätt. För att kunna planera och fortsätta att begå de här brotten
              använder man mobiltelefonen och datorn.
            </seg>
            <seg n="a520ed63">
              Det är just det här som är kärnan i min interpellation, och det
              är det här som vi måste få lite ordning på. Ministern och jag
              hade en debatt i den här frågan 2009. Då pekade ministern särskilt
              på att det skulle komma förslag i utredningen. I utredningen sägs
              att genom att använda sig av elektroniska kommunikationstjänster
              kan en patient planera för och ge närmare anvisningar om hur narkotika,
              vapen och andra olämpliga föremål kan tas in på avdelningen. Det
              är också möjligt att använda sig av elektroniska kommunikationstjänster
              för planering av rymning och fritagning.
            </seg>
            <seg n="143df42b">
              Utredningen föreslår att det införs en möjlighet för chefsöverläkaren
              att vid sidan av övriga möjligheter som grundas på andras hänsyn
              utifrån ordnings- och säkerhetsskäl kunna fatta beslut om förbud
              mot innehav av eller användandet av utrustning som möjliggör elektronisk
              kommunikation. Beslutet måste dock grundas på en bedömning i det
              enskilda fallet och först efter att missbruk av rätten till kommunicering
              har konstaterats.
            </seg>
            <seg n="1e6ae824">
              Det här låter säkert för någon som inte är insatt i frågan ganska
              krångligt, men vad betyder det i grund och botten? Jo, först måste
              man begå missbruk, det vill säga begå ett brott, till exempel
              förfölja eller trakassera någon, planera ett brott med narkotika,
              titta på barnporr eller vad det än må vara. Sedan ska detta upptäckas
              av vårdapparaten, och därefter ska det fattas beslut.
            </seg>
            <seg n="75ade812">
              Då är frågan: Blir det här bättre än vad det är i dag? Vi vet
              att det tyvärr begås brott. Vidare i utredningen föreslås att
              vårdgivaren exempelvis kan placera patienter som har respektive
              inte har inskränkningar åtskilda från varandra. Det kräver att
              vårdgivaren har tillgång till lokaler. Hur ska det gå till?
            </seg>
          </u>
          <note type="speaker" n="f1350aa5">
            Anf. 35 FINN BENGTSSON (M):
          </note>
          <u who="Q5570168" xml:id="i-562c3528467e5b2d-0" n="b42ee400">
            <seg n="8e865253">
              Fru talman! Det här är en interpellation på ett intressant och
              viktigt tema. Jag tror att såväl interpellanten som socialministern
              och jag kan vara överens om att narkotika och övergrepp på rättspsykiatriska
              enheter såväl som på andra frihetsberövande anstalter inte är
              acceptabelt. Sedan är frågan hur man ska hantera detta i förhållande
              till många andra parametrar när det gäller mänskliga rättigheter
              som vi har att ta hänsyn till.
            </seg>
            <seg n="7da56e33">
              Fru talman! Jag uppfattar att Carina Adolfsson Elgestam utgår
              från att ett skärpt generellt förbud av elektroniska kommunikationstjänster
              för dömda inom rättspsykiatrisk vård är önskvärt. Hon ondgör sig
              också i den skriftliga delen av interpellationen över att Socialstyrelsen
              inte delar hennes åsikt i den här frågan.
            </seg>
            <seg n="752caf8a">
              Jag tycker att socialministern i sitt svar har en helt annan
              och betydligt mycket mer ödmjuk inställning till de komplicerade
              avgöranden som ska fällas, vilket gläder mig.
            </seg>
            <seg n="d638040f">
              Fru talman! Jag har besökt rättspsykiatriska kliniker både i
              Växjö och i Vadstena i mitt hemlän, och jag har fått väldigt klart
              för mig att det finns ett starkt önskemål om det som nu uttryckts
              i utredningen om att man har delegat till chefsöverläkaren att
              fälla ett avgörande i de individuella bedömningar som måste göras.
            </seg>
            <seg n="bd5e0bbb">
              Att kringskära chefsöverläkarens mandat med ett uppstramat regelverk
              tror jag skulle vara snarast skadligt, om jag får göra en bedömning,
              av den anledningen att chefsöverläkaren har ett ansvar att stå
              i kommunikation med den behandlande, i det här fallet, rättspsykiatriskt
              ansvariga läkaren. I de många fall då det är känsligt ur terapisynpunkt
              hur man förhåller sig till kommunikationsmöjligheter tror jag
              att man är bäst skickad att göra detta där.
            </seg>
            <seg n="cc6ac938">
              Det är säkert av samma anledning som Socialstyrelsen gör en likartad
              bedömning att generella förbud mot telefoni och tillgång till
              internet inte är aktuella och inte får finnas.
            </seg>
            <seg n="e551d786">
              Jag vill påpeka att Socialstyrelsen inte bara är en tillsynsmyndighet,
              utan den har också stor rättspsykiatrisk kompetens när det gäller
              att utfärda riktlinjer. Jag tror att man ska lyssna till Socialstyrelsens
              bedömning och till utredningen i dess väsentliga drag kring den
              här frågan, och det upplever jag att svaret från socialministern
              antyder.
            </seg>
            <seg n="05e9803c">
              Vi har nu en utredning som är ute på remiss, och den kommer att
              landa i september. Att föregripa de remissinstanser som jag tror
              kommer att välkomna många av utredarens förslag vore i det här
              läget dumt, precis som socialministern antyder.
            </seg>
            <seg n="ff0e6d93">
              Låt mig göra ytterligare en reflexion. Jag besökte i går en kriminalvårdsanstalt
              i mitt hemlän Östergötland, närmare bestämt i Skänninge. Det är
              en klass II-anstalt, det vill säga att man i princip inte har
              tillgång till kommunikation. Där har de infört en lättnad för
              dem som vill lämna kriminalitetens bana. De får vistas utanför
              den inre avspärrningen och har bara en mur utåt, så att säga.
            </seg>
            <seg n="50279280">
              Jag fick träffa de internerna, och intressant nog fick jag när
              jag kom hem ta del av deras synpunkter. Detta var synpunkter som
              var väldigt viktiga för mig som politiker, och jag kunde få ta
              del av dem genom en internetöversändning via e-post.
            </seg>
            <seg n="bd18a235">
              Jag uppskattar som förtroendevald att kunna ta del av förtroendefull
              information även från dem som är frihetsberövade. De har erkänt
              sin skuld, är på väg från kriminalitet och har fått en lättnad
              eftersom de har valt att studera och visa studieresultat.
            </seg>
            <seg n="54d72ecc">
              Jag tror, fru talman, att om man väger samman den typen av komplikationer
              vid tvångsomhändertagande av olika skäl, antingen för att man
              är psykiskt sjuk eller för att man har varit kriminell och blivit
              belastad med straff för detta, måste man ha en ödmjukhet för de
              mänskliga rättigheterna som är skyddade såväl till integritet
              som till grundlag när det gäller yttrande- och informationsfrihet.
            </seg>
          </u>
          <note type="speaker" n="363fc341">
            Anf. 36 Socialminister GÖRAN HÄGGLUND (KD):
          </note>
          <u who="Q918261" xml:id="i-08bf8d0b81a0604f-1" n="c0a6dab4">
            <seg n="6b62e194">
              Fru talman! I morse läste jag en artikel av Carina Adolfsson
              Elgestam på den debattsajt som Sveriges Television tillhandahåller.
              Där skriver hon så här: Denna utredning har nu överlämnats till
              minister och det finns inte med några som helst förslag om hur
              elektroniska kommunikationstjänster ska lösas och bli rättssäkert.
            </seg>
            <seg n="fc539d08">
              Lite längre ned i artikeln ställer hon sig frågan: Har regeringen
              fört riksdagen bakom ljuset i denna så viktiga fråga för rättssäkerheten?
            </seg>
            <seg n="ec4dee3c">
              Det här gör mig lite bekymrad, för antingen är Carina Adolfsson
              Elgestam, som ju har varit en flitig debattör i det här ämnet,
              alldeles okunnig om vad utredningen faktiskt har sagt eller så
              bryr hon sig inte om vad utredningen har sagt och framhåller här
              att jag på något sätt skulle ha farit med osanning.
            </seg>
            <seg n="bc4313cf">
              Direktiven till utredningen var extremt tydliga i det här sammanhanget.
              Utredningen har också kommit tillbaka med förslag. Dessa förslag
              kanske inte faller Carina Adolfsson Elgestam på läppen i varje
              del, men att skriva så som görs i den här artikeln är helt enkelt
              inte korrekt.
            </seg>
            <seg n="71cc7119">
              Nog om detta, fru talman. Det här är oerhört komplex materia.
              Vad det handlar om är personer som har tagits om hand för att
              de är en fara för sig själva eller andra och som behöver rehabilitering.
              De finns under vård, och den vården syftar förstås till att dessa
              personer ska tillfriskna och kunna klara sig ute i det vanliga
              livet. Hela vården är inriktad på att man ska uppnå detta. Det
              är självklart att denna vård bör bedrivas på ett sådant sätt att
              den underlättar tillfrisknande och möjliggör för människor att
              steg för steg komma i en situation då de kan klara sig i det omgivande
              samhället efter frigivningen.
            </seg>
            <seg n="7cade095">
              Man kan naturligtvis säga att det där bryr vi oss inte så mycket
              om, utan vi inrättar på lösa boliner lite allmänna förbud hit
              eller dit. Men i Sverige har vi ju hittills sagt att så ska det
              inte vara, utan vi ska ha en rättssäker ordning som är i överensstämmelse
              med de internationella konventioner som finns och de sammanhang
              som faktiskt bygger ett rättssäkert samhälle.
            </seg>
            <seg n="8c7cff0d">
              Så tycker jag att det ska vara även fortsättningsvis. Överläkaren
              ska utifrån en individuell prövning kunna ålägga patienten begränsningar
              när det gäller tillgång till olika kommunikationshjälpmedel, för
              det är naturligtvis extremt stötande och illa på alla möjliga
              sätt att till exempel en pedofil kan fortsätta bedriva sin verksamhet
              bakom låsta dörrar, att någon på andra sätt trakasserar människor
              eller vad det nu kan vara. Men den prövningen bör ske individuellt,
              och det är det som det hela handlar om.
            </seg>
            <seg n="8cdc25fe">
              Det här är en svår avvägning. Utredningen har landat på sitt
              förslag som innebär en utvidgning av läkarens möjligheter att
              göra begränsningar. Detta ska nu prövas i en remissomgång, och
              så får vi se vad remissinstanserna säger innan vi så småningom
              landar på ett ställningstagande och ett förslag till riksdagen.
            </seg>
          </u>
          <note type="speaker" n="51e4e844">
            Anf. 37 CARINA ADOLFSSON ELGESTAM (S):
          </note>
          <u who="Q3375840" xml:id="i-f1260a0a913b10c3-1" n="f3fd23e0">
            <seg n="1b567402">
              Fru talman! Jag kan återigen konstatera att vid de tillfällen
              som jag deltar i en interpellationsdebatt i den här frågan behöver
              ministern alltid ha en medhjälpare som på ett eller annat sätt
              ska försöka svartmåla Socialdemokraterna utifrån den här frågeställningen,
              och det tycker jag känns lite oroväckande.
            </seg>
            <seg n="82b404f3">
              Jag kan också konstatera att utifrån de konkreta frågor och förslag
              som finns i utredningen angående chefsöverläkaren ska man först
              ha upptäckt att det pågår ett brott innan någon åtgärd över huvud
              taget kan vidtas. Det känns lite vagt, och det var det jag ställde
              en fråga om till ministern. Jag upplever dock att ministern inte
              svarade på det utan kringgick frågan.
            </seg>
            <seg n="cb80799a">
              Därefter ska det fattas ett beslut. Men våld och hot mellan de
              intagna pågår hela tiden på olika sätt, vilket kanske ligger i
              sakens natur det är just därför man är dömd att vara på rättspsyk.
              Och då spelar det ingen roll om man har restriktioner eller inte
              angående mobiltelefon och dator, för detta pågår när personalen
              inte ser på. Det är naturligtvis så det funkar.
            </seg>
            <seg n="dbd4bad0">
              Mot bakgrund av det kan man inte låta bli att ställa sig frågan:
              Är det en lösning att ge lite ytterligare ansvar till chefsöverläkaren?
              Det känns inte speciellt tryggt eller rättssäkert. Det känns snarare
              som att det kommer att fortsätta ungefär som i dag, och vi vet
              ju att det tyvärr inte fungerar i dag.
            </seg>
            <seg n="3c449358">
              Fru talman! I medierna den 9 maj 2012 fanns rubriken Pedofil
              såg barnporr på rättspsyk. Detta är något som händer här och nu.
              Med min interpellation vill jag ifrågasätta vad det blev av det
              som lovades så brett och stort i den här utredningen som har pågått
              under tre år. Just nu känns det i alla fall som att det bidde
              en liten tumme.
            </seg>
            <seg n="23595eb7">
              Det är ju roligt och givande att ministern läser debattinlägg
              som man skriver. Det bygger väl lite grann på vad utredaren har
              uttryckt: Att tvångsintagna patienter på rättspsykiatriska kliniker
              kan använda mobiler och datorer till fortsatt brottslighet ser
              ut att bli svårt att stoppa. När regeringens psykiatrilagsutredning
              i vår blir klar kommer elektronisk kommunikation inte att ingå.
              Den här frågan nämns inte ens i mina direktiv säger utredaren
              till SVT:s Rapport . Det behövs inte en skärpt lagstiftning.
            </seg>
            <seg n="a0851e79">
              Det är klart att man blir orolig och ifrågasätter vad det är
              som egentligen gäller.
            </seg>
            <seg n="e4235a0d">
              Jag har tagit del av utredningen. Jag har också citerat från
              utredningen här i kammaren och förväntar mig nu i nästa inlägg
              att ministern återkommer med någon form av svar.
            </seg>
          </u>
          <note type="speaker" n="d7e80ebb">
            Anf. 38 FINN BENGTSSON (M):
          </note>
          <u who="Q5570168" xml:id="i-562c3528467e5b2d-1" n="b42ee400">
            <seg n="1a4ca079">
              Fru talman! Carina Adolfsson Elgestam visar som socialdemokrat
              i den här debatten med all önskvärd tydlighet att Socialdemokraterna
              vill införa generella förbud där det krävs individuella avdömningar.
              Att stå här och tala om att jag skulle vara medhjälpare i denna
              debatt och att hon tycker att det är oroväckande anar jag nästan
              som ett förbud mot att man skulle få gå upp här och diskutera
              den här frågan.
            </seg>
            <seg n="e47d1fff">
              Då vill jag förtydliga för Carina Adolfsson Elgestam att jag
              inte kan interpellera henne, men när hon framställer en fråga
              som jag har 30 års civil erfarenhet av att arbeta med inom rättspsykiatrin
              och psykiatrin som läkare tycker jag att det är förment att antyda
              en sådan sak i debatten. Jag skulle snarare säga att den som är
              min medhjälpare här är socialministern, eftersom han har mindre
              kompetens just i sakfrågan än vad jag råkar ha.
            </seg>
            <seg n="f5a4078a">
              Däremot är det så att jag delar socialministerns bedömning av
              den utredning som nu har kommit och de möjligheter som finns.
              Precis som socialministern underströk handlar det nämligen om,
              fru talman, en utvidgning av begränsningsmöjligheterna för chefsöverläkaren
              att just göra den här delikata, individuella avdömningen som måste
              ske i varje fall. Varje typ av generellt förbud skulle försämra
              vården för dem som är tvångsintagna på rättspsykiatrisk klinik.
            </seg>
            <seg n="bc0d9103">
              Detta säger Socialstyrelsen, detta säger utredningen, detta säger
              verksamhetscheferna på rättspsykiatriska enheter när man besöker
              dem. Men Carina Adolfsson Elgestam tycker inte det, utan hon överprövar
              all denna kompetens och tycker dessutom att hennes kollega här
              i riksdagen inte ska gå upp och vara medhjälpare till socialministern,
              för det oroar henne väldigt mycket.
            </seg>
            <seg n="5b516ae9">
              Regeringen ska sätta ned foten efter det underlag man får in
              efter sommaren, den 15 september. Hur, fru talman, ska vi i så
              fall få en genomlysning inför den remissrunda som nu sker om vi
              inte ens ska få diskutera det här i kammaren utan att kallas för
              medhjälpare och att det är oroväckande?
            </seg>
          </u>
          <note type="speaker" n="9dfa562c">
            Anf. 39 Socialminister GÖRAN HÄGGLUND (KD):
          </note>
          <u who="Q918261" xml:id="i-08bf8d0b81a0604f-2" n="c0a6dab4">
            <seg n="cbee0a3f">
              Fru talman! Detta är ett stickspår, men om Carina Adolfsson Elgestam
              har synpunkter på den debattordning som riksdagen tillämpar och
              som möjliggör för alla folkvalda att delta i varje diskussion
              så får hon ta upp det med sin gruppledare och så får riksdagen
              själv bestämma om vilka regler som ska gälla.
            </seg>
            <seg n="b3466725">
              Carina Adolfsson Elgestam försöker säga någonting annat än vad
              hon skriver i artikeln. Hon skriver att hon har läst utredningen.
              Det är jättebra. Jag gratulerar i så fall. Utredningen kom den
              3 april. I dag skriver vi den 29 maj. Likafullt publiceras det
              i dag, den 29 maj, en formulering som lyder: Denna utredning har
              nu avlämnats till minister och det finns inte med några som helst
              förslag om hur elektroniska kommunikationstjänster ska lösas och
              bli rättssäkert.
            </seg>
            <seg n="0e7d3a51">
              Carina Adolfsson Elgestam har haft alla möjligheter att läsa
              direktivet där det tydligt sägs att utredaren ska analysera vilka
              ordnings- och säkerhetsregler som bör kunna föreskrivas i samband
              med psykiatrisk tvångsvård respektive rättspsykiatrisk vård såsom
              visitation av besökare liksom allmänna förbud mot t.ex. mobiltelefoner.
              Det som skrivs i den här artikeln är inget annat än direkta felaktigheter,
              antingen av okunskap, och då är det illa, men det är ännu värre
              om kunskapen skulle finnas där, vilket Carina Adolfsson Elgestam
              försöker framställa det som, och hon ändå skriver på det sätt
              som hon gör.
            </seg>
            <seg n="ca2ffed9">
              Vad har vi lovat? Carina Adolfsson Elgestam framställer det som
              att vi har lovat precis vad det ska bli. Vi har sagt att det är
              en oerhört grannlaga avvägning som måste göras och därför bör
              den göras i ett större sammanhang där man ser över hela rättspsykiatrin.
              Den utredningen har mycket riktigt jobbat väldigt länge, och det
              var väldigt viktigt att den fick tillfälle att göra det. Nu kommer
              själva remissomgången.
            </seg>
            <seg n="c189f00f">
              Det här är väldigt svåra frågor. Fanns det ett enkelt svar skulle
              frågan vara löst sedan lång tid tillbaka, men det finns inget
              enkelt svar. Jag tror att utredningen är rätt ute i den meningen
              att det fortsättningsvis behöver göras individuella bedömningar
              som ingen annan än överläkaren eller vårdpersonal kan göra.
            </seg>
            <seg n="15148970">
              Har Carina Adolfsson Elgestam en annan uppfattning skulle det
              vara intressant att få veta det. Är det så att hon har ett direkt
              svar på hur det här ska kunna lösas med några enkla grepp är jag
              idel öra att lyssna på sådana förslag. Men jag tror att det här
              är ett frågeområde som fortsättningsvis kommer att behöva diskuteras,
              för det finns inga perfekta lösningar. Det handlar om vård som
              syftar till att få människor att kunna fungera också utanför vårdens
              väggar. Det handlar om att ha sådana restriktioner som gör att
              människor inte kan bedriva till exempel brottslig eller olämplig
              verksamhet när de är satta under förvar.
            </seg>
            <seg n="31bedb8c">
              Gärna lite egna förslag, vad är själva idén? Vi lyssnar nu på
              vad remissinstanserna kommer att säga. Sedan kommer vi att göra
              den slutliga bedömningen.
            </seg>
          </u>
          <note type="speaker" n="9ee70816">
            Anf. 40 CARINA ADOLFSSON ELGESTAM (S):
          </note>
          <u who="Q3375840" xml:id="i-f1260a0a913b10c3-2" n="f3fd23e0">
            <seg n="3da9b2da">
              Fru talman! Det är ju intressant att ministern öppnar upp för
              att oppositionen ska komma med förslag till regeringen och att
              man är beredd att lyssna.
            </seg>
            <seg n="e2173fa0">
              Det vi vill få till stånd är en tydlig lagstiftning som är rättssäker
              och att det inte ska råda någon osäkerhet bland personalen. Det
              är det som är frågan utifrån det förslag som jag har läst upp
              från utredningen, men som ministern fortfarande inte har svarat
              på, att först ska man begå ett brott, sedan ska personalen upptäcka
              att det här brottet har begåtts innan chefsöverläkaren över huvud
              taget kan gå in och vidta några restriktioner. Det är i den här
              balansen som det känns att det finns en problematik utifrån förslaget.
            </seg>
            <seg n="dc1feb3a">
              Jag håller med ministern om att det naturligtvis inte finns någon
              enkel lösning, utifrån att den intagne ska bli rehabiliterad.
              Lite grann känns det ändå som att vi skulle se annorlunda på problemet
              om det skulle vara av en annan typ, missbruk exempelvis. För många
              handlar det naturligtvis också om missbruk, till exempel barnpornografi.
              En alkoholist som är inne på behandlingshem ger man inte småflaskor
              under rehabiliteringstiden. Det är liksom inte lösningen.
            </seg>
            <seg n="4053151a">
              Det är inte ett generellt förbud, Finn Bengtsson, som jag har
              med i min interpellation. Det vi vill få till är rättssäkerhet,
              både för dem som är dömda och för oss som finns utanför.
            </seg>
            <seg n="40cfa86b">
              Jag kan också konstatera att Finn Bengtsson talar i egen sak
              utifrån att ha 30 års erfarenhet. Själv är jag politiker och vill
              få ordning och reda i landet. Det är det som den här frågan handlar
              om för mig. Jag kan bara konstatera att efter den här debatten
              känner jag mig inte tillfreds med vad som har framkommit.
            </seg>
          </u>
          <note type="speaker" n="bd1cf657">
            Anf. 41 Socialminister GÖRAN HÄGGLUND (KD):
          </note>
          <u who="Q918261" xml:id="i-08bf8d0b81a0604f-3" n="c0a6dab4">
            <seg n="d4a95c9f">
              Fru talman! Jag skulle också önska att det fanns en lösning som
              var tydlig och rättssäker, men precis som i nästan varje sammanhang
              när det handlar om vården är det så att vi måste se till att det
              finns ett utrymme för individuella bedömningar. Det är därför
              människor tvingas genomgå ganska avancerade utbildningar, för
              att kunna se på den enskilda personens situation och förutsättningar
              så att man kan ta fram rätt lösning.
            </seg>
            <seg n="dec96cf8">
              Tyvärr är det så att lagen inte kommer att fungera om den inte
              skrivs så att den möjliggör den individuella prövningen. Annars
              landar vi på en generell lösning som sannolikt torde komma att
              strida mot såväl grundlag som Europakonvention. Jag tror inte
              att Carina Adolfsson Elgestam heller förordar en lagstiftning
              som skulle strida mot de grunderna, för då är vi naturligtvis
              väldigt illa ute.
            </seg>
            <seg n="4ca2b538">
              Tydlig och rättssäker, så tydlig och rättssäker som den kan vara,
              och det måste finnas ett utrymme för bedömningar utifrån den enskilda
              patientens situation, precis det som gäller i andra vårdsammanhang.
            </seg>
            <seg n="eb3f6174">
              Vi har låtit utreda detta. Utredaren har kommit fram till sitt
              förslag. Jag har i dag inget förslag. Utredaren har sitt förslag.
              Nu lyssnar vi på vad remissinstanser, väldigt många sådana, har
              att säga när det gäller förslaget till lösning. När vi har fått
              in remissvaren kommer vi att pröva de förslagen. De kommer att
              landa, och vi kommer med ett förslag till riksdagen i det här
              avseendet.
            </seg>
            <seg n="29c16975">
              Jag förmodar tyvärr att den som tror att det går att hitta en
              enkel lösning kommer att bli besviken. Det här är svåra avvägningar
              som vi säkert kommer att behöva brottas med när det gäller varje
              enskild patient även fortsättningsvis. Men utgångspunkten ska
              självklart vara att begränsa möjligheten att begå brott eller
              göra andra saker som är olämpliga.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="017d598b">
            15 § Svar på interpellation 2011/12:356 om bolån
          </note>
          <note type="speaker" n="f574bcc6">
            Anf. 42 Statsrådet PETER NORMAN (M):
          </note>
          <u who="Q3209237" xml:id="i-4b90b2509b81ea5f-16" n="91e53a70">
            <seg n="16c41e5b">
              Fru talman! Ulla Andersson har frågat mig om jag avser att genomföra
              vissa förslag för att öka bankkundernas makt och minska deras
              bolånekostnader. I allt väsentligt delar jag Ulla Anderssons syn
              på att bankernas finansieringskostnader och bolånemarginaler bör
              vara tydliga för konsumenten. Därför har regeringen gett Finansinspektionen
              i uppdrag att varje kvartal analysera och redovisa hur bolånemarginaler,
              finansieringskostnader med mera utvecklas. Den 24 maj redovisades
              den första rapporten.
            </seg>
            <seg n="0c6aed8b">
              Det är också en rimlig begäran och i överensstämmelse med konsumentkreditlagen
              att bankerna ger tydlig information till kunden om villkoren och
              eventuella tidpunkter för ränteändringar. Kunden ges därigenom
              möjlighet att bevaka sin rabatt och ta ställning till om det finns
              anledning att initiera en omförhandling av låneavtalet.
            </seg>
            <seg n="66eca35e">
              Bankerna finansierar bolån på många olika sätt, bland annat genom
              inlåning och genom utgivning av särskilda obligationer. Bankernas
              finansieringskostnader följer alltså inte helt den så kallade
              reporäntan. Det är rimligt att bolåneräntan kopplas till de finansieringskostnader
              som banken har och att bankerna öppet redovisar vilka finansieringskostnader
              de har för bolånen.
            </seg>
            <seg n="b3cd1f10">
              Vad gäller ränteskillnadsersättningen, det vill säga kostnaderna
              för att lösa ut ett bundet lån i förtid, håller jag med Ulla Andersson
              om att modellen måste ses över. Enligt konsumentkreditlagen har
              banken rätt till ersättning som motsvarar skillnaden mellan räntan
              på krediten och den riskfria räntan ökad med en procentenhet.
              I den marknadsmiljö som råder har den riskfria räntan fallit kraftigt
              med påföljd att ränteskillnadsersättningen blivit hög. Ett arbete
              har därför påbörjats inom Regeringskansliet i syfte att lägga
              fram ett förslag på en reglering som skapar förutsättningar för
              en rättvis ersättning som samtidigt är enkel att förstå och tillämpa.
              I sammanhanget bör nämnas att det redan i dag finns regler som
              vid förtidsbetalning anger att fordran ska beräknas i enlighet
              med god kreditgivningssed och som bland annat syftar till att
              åstadkomma ett rättvist resultat och därmed förhindra att kreditgivaren
              överkompenseras.
            </seg>
          </u>
          <note type="speaker" n="11b9a3c7">
            Anf. 43 ULLA ANDERSSON (V):
          </note>
          <u who="Q4935938" xml:id="i-7d587c2fd1cb278f-0" n="fbc41c5b">
            <seg n="cfc9f4fe">
              Fru talman! Tack, statsrådet, för svaret!
            </seg>
            <seg n="3286b323">
              Enligt Riksbanken ökade bankerna sina bolånemarginaler med 166
              procent från oktober 2010 till februari i år, alltså 166 procents
              ökning på 17 månader. Samtidigt gjorde bankerna i fjol en vinst
              på 79 miljarder, eller 250 miljoner kronor per dag. Det finns
              självklart flera orsaker till att det har blivit så, bland annat
              råder det stor bostadsbrist, där regeringen inte tar ansvar för
              att bygga bort den. Bostadsbristen pressar upp bostadspriserna.
              Samtidigt råder det en bristande bankkonkurrens. Enligt Bostadskreditnämnden
              skulle många av de högt belånade hushållen tjäna på att byta till
              hyresrätt, men eftersom det inte går på grund av bostadsbristen
              sitter de där de sitter.
            </seg>
            <seg n="49a424ab">
              De fyra storbankerna har 75 procent av all in- och utlåning.
              Lägg därtill att de fyra storbankerna har en statlig garanti i
              ryggen som gör att de själva lånar billigare på bankmarknaden,
              vilket de tjänar ungefär 30 miljarder kronor per år på enligt
              Riksbanken. Bankernas utsugning av sina kunder har lett till ett
              bolåneuppror i landet. Att folk är upprörda visar inte minst det
              förnäma arbete som Svenska Dagbladet har gjort med sin räntekarta
              där över 20 000 har lämnat in sina ränteuppgifter för att på så
              vis hjälpa varandra att pressa kostnaderna på sina bolån. Sverige
              har helt enkelt blivit ett bankparadis.
            </seg>
            <seg n="b525eab5">
              Allt detta har lett till att många människor har fått höga boendekostnader
              i förhållande till sin inkomst. Bolånens andel av hushållens disponibla
              inkomster har fördubblats de senaste tio åren. Det gör att amorteringstiden
              i dag för bostadsrätter ligger på 125 år och för villor på 70
              år. Finansinspektionen släppte nyligen en rapport, precis som
              finansmarknadsministern sade, som visar att bankerna har en avkastning
              på 22 procent på eget kapital på bolånen till skillnad mot annan
              bankverksamhet som är på 1013 procent. För en genomsnittlig bolånekund
              som har 1 ½ miljon i lån handlar det om ungefär 6 000 kronor per
              år.
            </seg>
            <seg n="58a32ba2">
              Bankerna har i dag ingen skyldighet att redovisa för sina bolånekunder
              vilka påslag de gör på bolånen. De har inte heller någon skyldighet
              att redovisa sina påslag i sina årsredovisningar. De meddelar
              inte heller sina kunder när framförhandlade rabatter löper ut.
              Kunden sitter helt enkelt där den sitter, helt utlämnad till bankernas
              giriga aktieägare.
            </seg>
            <seg n="c782149b">
              Vänsterpartiet lade fram en rad förslag i en rapport för några
              månader sedan. Det är den vi ska diskutera i dag. I den rapporten
              visade vi också vad halverade bolånemarginaler skulle innebära
              för en bolånekund med till exempel ett lån på 2 miljoner kronor,
              vilket är vanligt i dag. Det skulle innebära en minskning av kostnaderna
              på 12 000 kronor per år, det vill säga en tusenlapp i månaden.
              Om vi därtill lägger den ränterabatt som ofta har framförhandlats
              mellan bolånekunden och banken, som banken sedan drar bort utan
              att lämna information om, handlar det om ytterligare 500 kronor
              i månaden, det vill säga 1 500 kronor i månaden. Det betyder att
              många jobbar två dagar i månaden bara för att få ihop till bankernas
              vinst på det bolån de själva har tagit.
            </seg>
            <seg n="bbc3655e">
              Finansmarknadsministern och jag verkar vara överens om en del
              saker, vilket jag tycker är bra. Vi är överens om att det ska
              vara öppenhet. Vi är överens om att bankerna ska redovisa för
              Finansinspektionen, och Finansinspektionen ska kontinuerligt lägga
              fram en rapport där bolånemarginalerna framgår.
            </seg>
            <seg n="8268a926">
              Därmed är vi inte överens om en del andra saker. Jag tycker inte
              att finansmarknadsministern har svarat på mina frågor. Vi hade
              ett förslag om att utgå från reporäntan. Jag vet mycket väl att
              bankerna inte har kostnaderna från reporäntan, men det är tydligt
              och välkänt att reporäntan ändå är en form av styrränta. Jag tror
              att de flesta bankkunderna känner till den. Därför skulle det
              vara lättare för bankkunderna att utgå från reporäntan i sina
              bolån med bankerna.
            </seg>
            <seg n="63d19842">
              Jag får återkomma till mina övriga frågor.
            </seg>
          </u>
          <note type="speaker" n="31fcdb6c">
            Anf. 44 HILLEVI LARSSON (S):
          </note>
          <u who="hillevi_larsson_618770" xml:id="i-4e5ee9a51805ffc4-0" n="76d8bb8e">
            <seg n="939168a2">
              Fru talman! Det är inte bara bolånekunderna som är upprörda.
              Vi har nu fått bekräftat, senast från Finansinspektionen, att
              det inte står rätt till i bolånen. Siffrorna är talande för Finansinspektionen,
              nämligen vinsterna för bankerna, 22 procents vinst för bolåneräntorna,
              1013 procent på övrig bankverksamhet. Det innebär att den verkliga
              jättevinsten kommer från bolånen. Svenska folket är ett av världens
              mest belånade folk när det gäller bolån. Det är ett stort problem.
            </seg>
            <seg n="f383cd7f">
              Jag vill jämföra detta med elräkningar. Där har framkommit kritik
              och krav på att göra elräkningarna tydligare. Det ska gå att se
              de dolda kostnaderna fasta eller rörliga kostnader. Det finns
              många frågetecken. Jag vill gärna se samma utveckling för bolånen.
              Ulla Anderssons och Vänsterpartiets förslag är bra, det vill säga
              att få en tydligare räkning som bankkund där man kan se hur mycket
              vinst bankerna gör. Det kan man inte se, men man borde se den.
            </seg>
            <seg n="05c3a3e7">
              Det är bra att det har kommit fram en konkret siffra på vad en
              halverad vinstmarginal skulle innebära 11 00012 000 i genomsnitt
              för en vanlig familj. Det är ett bra steg framåt. Jag skulle vilja
              att vi tar detta ytterligare ett steg framåt, nämligen att ge
              SBAB ett uppdrag att hålla ned bolåneräntorna. Det hade SBAB tidigare,
              men det togs bort. Jag kände en stark oro när direktivet togs
              bort, och nu kan vi se konsekvenserna. Jag är övertygad om att
              det hänger ihop. Ytterst handlar det om konkurrens. Om nästan
              alla banker håller hög bolåneränta finns inget alternativ att
              gå till.
            </seg>
            <seg n="f7e4ca05">
              Ministerns förslag att det ska bli billigare och enklare att
              i förtid lösa ut ett bolån är bra. Men det hjälper inte om alla
              banker håller alldeles för hög bolåneränta. Om SBAB får uppdraget
              att hålla ned bolåneräntorna får vi se att de andra stora aktörerna
              sänker sina räntor för att helt enkelt kunna konkurrera. Annars
              går helt logiskt alla kunderna till SBAB.
            </seg>
            <seg n="cf281660">
              Ministern har själv ett förslag. Ulla Andersson har flera bra
              förslag. Jag vill lägga till ytterligare ett förslag, nämligen
              direktivet till SBAB. Det var inte alls omöjligt tidigare. Vi
              har haft den politiken. Forskningen visade att en normalfamilj
              sparade 30 000 kronor per år tack vare att bolåneräntorna hölls
              ned. Det var inte bara fråga om SBAB:s bolåneräntor utan även
              de andra bankerna följde med för att kunna konkurrera.
            </seg>
            <seg n="0a640a45">
              Det finns sätt att komma åt dessa frågor som faktiskt fungerar.
              Det visar historien. Självklart måste vi anpassa oss efter den
              tid vi i dag lever i. Ett nytt förslag som har lagts fram är att
              man som bolånekund inte ska kunna skuldsätta sig upp över öronen.
              Man ska inte få låna mer än 85 procent av kostnaden. Det kan låta
              bra, men risken är att folk tar andra lån med ännu högre ränta
              därför att de inte har kapitalet. Det är ett stort och växande
              problem som vi måste göra något åt.
            </seg>
          </u>
          <note type="speaker" n="e26008a1">
            Anf. 45 CARL B HAMILTON (FP):
          </note>
          <u who="Q5785982" xml:id="i-f2f9815aa9235f6a-0" n="0ba94114">
            <seg n="529e6bae">
              Fru talman! Innan jag kommer till min fråga till statsrådet kan
              det vara värt att påminna om att när en statlig bank som SBAB
              det har tidigare funnits statliga banker i Sverige får ett sådant
              uppdrag som Hillevi Larsson var inne på, har det inneburit att
              man har sagt till den statliga banken att gå före med lägre räntor,
              ökad belåning och ökad överbelåning. Det är problemet i Sverige.
              Har vi en fastighetsbubbla eller inte? Det vet vi inte. Det pågår
              en intensiv diskussion om detta. Jag tillhör dem som är oroade
              över den nuvarande situationen.
            </seg>
            <seg n="1d6da6af">
              Receptet att säga till de kreditinstitut som staten har ett inflytande
              över att vara mer djärva det är vad det handlar om och sänka sina
              priser har erfarenhetsmässigt varit en döbelnsmedicin. Det ska
              vi inte göra om.
            </seg>
            <seg n="9a7b7c13">
              Min fråga till Peter Norman är egentligen grundfrågan. Vi har
              fyra dominerande banker. Hur ska vi kunna få bättre konkurrens
              på bankmarknaden? Det är ju lösningen.
            </seg>
            <seg n="4af706fc">
              Jag håller med debattörerna om att det har visat sig vara förfärligt
              svårt att få till stånd bättre konkurrens och se till att de mindre
              bankerna och kreditinstituten kan hävda sig genom konkurrens på
              ett bättre sätt, för att vi ska få en större mångfald.
            </seg>
            <seg n="c5247fda">
              Vi har fått en del utländska banker, som Danske Bank. De har
              kunnat utmana, men de har inte lyckats med sin utmaning av de
              fyra storbankerna.
            </seg>
            <seg n="34e11289">
              Har finansmarknadsministern några bra synpunkter på hur man ska
              förbättra konkurrensen?
            </seg>
          </u>
          <note type="speaker" n="0c2e32a6">
            Anf. 46 Statsrådet PETER NORMAN (M):
          </note>
          <u who="Q3209237" xml:id="i-4b90b2509b81ea5f-17" n="91e53a70">
            <seg n="342f9df7">
              Fru talman! Jag vill börja med att tacka Ulla Andersson för interpellationen.
              Det är alltid roligt att diskutera bankfrågor med Ulla Andersson.
              Hon har en grundläggande kunskap och insikt och rätt omdöme i
              de här frågorna. Jag tycker också att vi för det mesta tycker
              detsamma. Om vi inte gör det så är det om inte på marginalen så
              oftast om lite mindre viktiga frågor.
            </seg>
            <seg n="59d13041">
              Den rapport som vi pratar om nu, som Finansinspektionen tog fram,
              är en rapport som regeringen har beställt av inspektionen. De
              rapporterna har inte funnits tidigare under andra regeringar.
              Det är den här regeringen som vill blottlägga och klarlägga hur
              det ser ut på marknaden.
            </seg>
            <seg n="eb40aeaa">
              Det är väl alldeles utmärkt att Finansinspektionen här visar
              den enorma vinstpotential som bankerna har på sina bolån. Vi välkomnar
              det och tycker att det är en bra rapport med bra kvalitet.
            </seg>
            <seg n="2f9e305b">
              Problemet med att låta bankerna visa sina finansieringskostnader
              har tidigare varit att bankerna har använt olika modeller för
              detta. Swedbank och SE-banken har gjort det var och en för sig
              och räknat på lite olika sätt. Nu har inspektionen kommit med
              ett förslag som förhoppningsvis blir en rikslikare.
            </seg>
            <seg n="16a3bcb0">
              Inspektionen har nu för avsikt att träffa bankerna, både var
              och en för sig men också tillsammans, för att förmå bankerna att
              låta just den här modellen bli den som man ska använda för att
              jämföra finansieringskostnaderna. Det tror jag är rätt väg framåt
              att försöka hitta en enda modell för att få detta att fungera.
            </seg>
            <seg n="93d021cd">
              Jag tycker att idén är alldeles utmärkt, men jag tror som sagt
              inte att reporäntan är bra att utgå från, i och med att den är
              mer och mer irrelevant för bankernas finansieringskostnader. Det
              gäller att hitta spetsiga, effektivare och bättre mått än vad
              vi har haft hittills.
            </seg>
            <seg n="2378a11c">
              Beträffande SBAB är grundförutsättningarna ungefär så här: De
              fyra stora bankerna i Sverige har en stor fördel gentemot andra.
              De har billig inlåning: våra lönekonton, kort och gott. Ni vet
              säkert själva att man får 0 procent, 1 procent eller ½ procent
              i ränta på de pengarna. Det är de stora bankernas mycket billiga
              finansieringskälla.
            </seg>
            <seg n="b0f299cb">
              Den finansieringskällan har inte SBAB i och med att SBAB inte
              har inlåning över huvud taget eller har jättelite inlåning. När
              SBAB ska låna ut pengar måste de alltså själva låna upp på marknaden,
              och den upplåningen är mycket dyrare än vad bankerna kan få genom
              sin billiga inlåning. Därmed har SBAB svårt att konkurrera på
              samma villkor som de bankerna.
            </seg>
            <seg n="366f1f47">
              Vi har satt ett avkastningskrav på SBAB som är mindre än hälften
              av de kommersiella bankernas avkastningskrav, just för att uppnå
              det Hillevi Larsson vill, att vara en ordentlig konkurrensspelare
              på marknaden.
            </seg>
            <seg n="7d892227">
              Till skillnad mot föregående regeringar av socialdemokratisk
              natur har vi nu gett SBAB möjlighet att utveckla sin affär. De
              bildar nu egna fonder och ska bli en fullsortimentsbank för att
              möjliggöra att få den inlåning som de fyra storbankerna har och
              därigenom bli konkurrenskraftig på marknaden.
            </seg>
            <seg n="e45ce460">
              Det är så man använder SBAB för att idka konkurrens inte att
              här i talarstolen eller på regeringsmöten bestämma vilken ränta
              SBAB ska ha. Det gäller att ge SBAB förutsättningar. Det har inte
              tidigare regeringar gjort, men det gör den här regeringen.
            </seg>
          </u>
          <note type="speaker" n="85f602e8">
            Anf. 47 ULLA ANDERSSON (V):
          </note>
          <u who="Q4935938" xml:id="i-7d587c2fd1cb278f-1" n="fbc41c5b">
            <seg n="8cc816c6">
              Fru talman! Jag tycker att det är väldigt bra att ni har gett
              Finansinspektionen det här uppdraget. Det är också något som vi
              själva har föreslagit, så jag tycker att det är mycket bra. Jag
              ser också fram emot att de här rapporterna ska komma kontinuerligt.
            </seg>
            <seg n="71cb92f3">
              Jag tycker också att det är bra att regeringen tittar på hur
              man kan se över kostnaderna för att lösa ett lån i förtid. Jag
              tror att det är en viktig nyckel för att ge mer makt till bolånekunderna.
            </seg>
            <seg n="9321abe1">
              Men jag tycker ändå att finansmarknadsministern släpper ett mycket
              viktigt förslag, nämligen vårt förslag att utgå från reporäntan.
              Finansmarknadsministern säger att det är irrelevant. Men tittar
              man historiskt ser man att det inte har varit så irrelevant, utan
              det har varit en mycket tydlig koppling.
            </seg>
            <seg n="eb6af6fa">
              Det finns saker som har hänt det är jag fullt medveten om. Men
              genom att utgå från reporäntan tvingar man bankerna att redovisa
              sina olika påslag. Det blir väldigt enkelt och tydligt för kunden
              vad man faktiskt förhandlar om, och på så vis får man mer makt
              att själva ifrågasätta. Blandar man in annat, som hur stora påslag
              de själva lägger på, tror jag att det blir mycket svårare för
              kunden att se igenom det hela, och därmed får man mindre makt
              som enskild bolånekund.
            </seg>
            <seg n="970f7240">
              Därför tycker jag att det är viktigt att genom föreskrifter förtydliga
              för bankerna att det är reporäntan man ska utgå från och därmed
              erbjuda kunderna sådana bolån. Sedan blir det en förhandling om
              vilka påslag det går att lägga på. Det blir också tydligt för
              bankkunden vad man betalar för.
            </seg>
            <seg n="97da0d97">
              Jag tror att de 20 000 som har deltagit i bolåneuppropet skulle
              bli förbaskade om det blev väldigt tydligt att de kanske jobbade
              två dagar i månaden bara för att banken ska få ihop sin vinst,
              så att säga. Jag tror att det skulle kunna leda väldigt mycket
              framåt.
            </seg>
            <seg n="78a30463">
              Den andra fråga som jag inte alls hann fram till i mitt förra
              inlägg handlar om den framförhandlade ränta som många bolånekunder
              har och som löper under viss tid. Sedan slutar den löpa, bolånekunden
              är inte medveten om det, och banken underlåter att meddela kunden
              det. Det gör att man helt plötsligt står där med ännu dyrare bolånekostnader
              än man har räknat med.
            </seg>
            <seg n="40416a6d">
              Finansmarknadsministern säger att vi har en lagstiftning som
              säger att det finns en skyldighet att tydligt redovisa när saker
              och ting ändras. Men det fungerar ju inte i dag. Inte minst Villaägarnas
              egen undersökning visar att bankerna är väldigt dåliga på detta.
              Handelsbanken är sämst. De underlåter i 44 procent av fallen att
              meddela kunden att de har ändrat räntevillkoren.
            </seg>
            <seg n="c89b12ed">
              Detta är också något som finansmarknadsministern inte har bemött.
            </seg>
            <seg n="deaf793a">
              Det tredje förslaget, som inte heller har diskuterats här ännu
              och som jag också hade med, gäller en räntekarta. Jag tror att
              det skulle vara bra att tvinga bankerna att redovisa för sina
              kunder hur de lån som de har beviljat den senaste tiden ser ut
              räntemässigt. Det tror jag skulle kunna underlätta för bolånekunderna.
            </seg>
            <seg n="dd8b5d1c">
              Jag hade inte med förslaget om SBAB i min interpellation, även
              om det var med i vår bolånerapport. Visst är det ett viktigt verktyg.
              Men det finns väldigt mycket mer man måste göra för att öka konkurrensen
              på bankmarknaden. Det har finansmarknadsministern och jag haft
              ett antal debatter om.
            </seg>
            <seg n="c4a9442f">
              Det finns en ganska stor skillnad i en viss fråga, och det är
              frågan om en bankdelningslag, som jag tror är ganska avgörande
              för bankkonkurrensen. Det debatterar vi inte nu.
            </seg>
            <seg n="4358c590">
              Men jag skulle vilja att finansmarknadsministern utvecklade en
              sak: Varför inte utgå från reporäntan, att åtminstone göra ett
              försök, för att se om det kan förbättra bolånekundernas möjligheter
              att förhandla fram bättre lånevillkor och på så vis pressa sina
              bolånekostnader? Det är absolut inte rimligt som vi har det i
              dag.
            </seg>
            <seg n="195b5e23">
              Även om rapporten kommer att skapa en bättre debatt tror jag
              inte att den kommer att vara tillräcklig för att ge mer makt till
              de enskilda bolånekunderna på det sätt jag tycker behövs.
            </seg>
          </u>
          <note type="speaker" n="cf55c519">
            Anf. 48 HILLEVI LARSSON (S):
          </note>
          <u who="hillevi_larsson_618770" xml:id="i-4e5ee9a51805ffc4-1" n="76d8bb8e">
            <seg n="68ea58a9">
              Fru talman! Jag vill börja med att hålla med Ulla Andersson när
              det gäller reporäntan. Det är ganska intressant att se hur det
              är när reporäntan ändras. Det kan gälla små justeringar upp och
              ned det har vi sett en hel del på senare år.
            </seg>
            <seg n="0f8f131f">
              Vad händer med bankräntan när reporäntan har sänkts? Jo, då sänks
              inte bolåneräntan lika mycket som reporäntan sänks. Det blir en
              förändring, och det dröjer ofta. Först sedan det har varit mycket
              medieskriverier om att bankerna ändå får lov att sänka räntan
              när reporäntan har sänkts, så sänker de stora bankerna lite grann.
            </seg>
            <seg n="e0579a51">
              Likadant är det när Riksbanken höjer räntan. Då är bankerna desto
              snabbare att höja bolåneräntan, och då höjer man mer än vad Riksbanken
              har höjt reporäntan.
            </seg>
            <seg n="51ff8102">
              Någon form av samband finns det uppenbarligen. Ju mer reporäntan
              hoppar upp och ned, desto mer växer gapet till vad bolånekunderna
              får betala. Det är alltså väldigt bra att koppla ihop dessa båda
              frågor. Det finns ett tydligt samband.
            </seg>
            <seg n="ef70ed1a">
              Sedan blev jag inte riktigt klok på vad ministern och framför
              allt Carl B Hamilton egentligen vill. Å ena sidan är det klagomål
              på de höga räntorna i bankerna och den bristande konkurrensen.
              Det är alla överens om att vi måste göra något åt. Finansministern
              är den som är mest ute i den frågan. Å andra sidan var det tydligen
              inte bra när SBAB lyckade hålla nere bolåneräntorna. Man gick
              ju faktiskt före och skapade konkurrens, så att storbankerna följde
              efter för att inte förlora sina kunder. Det var av någon anledning
              dåligt, för då belånade folk sig för mycket.
            </seg>
            <seg n="e683ce79">
              Jag tycker att det är viktigt att bestämma sig för vad man vill.
              Bevisligen fungerade detta med SBAB. 30 000 sparade en vanlig
              familj per år. Det talar för sig självt.
            </seg>
          </u>
          <note type="speaker" n="140a103a">
            Anf. 49 CARL B HAMILTON (FP):
          </note>
          <u who="Q5785982" xml:id="i-f2f9815aa9235f6a-1" n="0ba94114">
            <seg n="e499b764">
              Fru talman! Man får bestämma sig för vad man vill, sade Hillevi
              Larsson. Det finns lite målkonflikter här. Vi har ju också ett
              annat samhällsproblem i den här sektorn, nämligen det så kallade
              stabilitetsproblemet. Vi är väldigt glada över att de svenska
              bankerna är så stabila som de är, till skillnad mot bankerna i
              många andra delar av Europa. Problemet om man låter SBAB blåsa
              på, eventuellt med någon statlig garanti i ryggen, är att även
              om räntan möjligen blir lägre får man stabilitetsproblem.
            </seg>
            <seg n="26b3a08c">
              En del är nog lite konfunderade över finansministerns och finansmarknadsministerns
              diskussion om bankerna. Man tar upp frågan om räntorna och om
              att det är för dålig konkurrens. Där får ministern gärna svara
              på min ursprungliga fråga. Man säger att räntan är för hög. Men
              sedan kommer ministrarna in på att vi måste höja kapitaltäckningskraven,
              och man har haft en framgångsrik förhandling i Europeiska unionen
              där man har kunnat ge möjlighet för Sverige att ha högre kapitaltäckningskrav
              och därmed högre kostnader för de svenska bankerna.
            </seg>
            <seg n="ad4731ec">
              På något sätt finns det väl en målkonflikt här, finansmarknadsministern?
              Å ena sidan säger man åt bankerna att de ska ha lägre räntor.
              Å andra sidan bestämmer man att de ska ha högre kapitaltäckningskrav.
              Jag tror att det senare är viktigt ur stabilitetssynpunkt, så
              det är min prioritet. Det är det absolut viktigaste, och det enskilt
              största hemmagjorda hotet mot regeringens ekonomiska politik är
              att den blåser upp en husprisbubbla som sedan spricker. Det ska
              vi till varje pris undvika.
            </seg>
            <seg n="cb6e38fe">
              Det finns alltså lite målkonflikter här. Det vore intressant
              att höra om ministern har någon synpunkt på detta.
            </seg>
          </u>
          <note type="speaker" n="2d3ade40">
            Anf. 50 Statsrådet PETER NORMAN (M):
          </note>
          <u who="Q3209237" xml:id="i-4b90b2509b81ea5f-18" n="91e53a70">
            <seg n="9de7f0eb">
              Fru talman! Jag ska snabbt säga något om reporäntan. Detta kan
              vi säkert diskutera utanför kammaren. Jag tror att det är oomkullrunkeligt
              att effekten av reporäntan på bankernas finansiering är mycket
              mindre i dag än tidigare. Därför är den olämplig som bas. Jag
              inser och accepterar Ulla Anderssons pedagogiska argument för
              reporäntan, men låt oss nu se vad inspektionen kan göra i sin
              dialog med bankerna. Lyckas man inte med detta får vi från politiskt
              håll försöka få till en lösning som vi kan tycka är bra och som
              är enkel för konsumenterna.
            </seg>
            <seg n="1edc19cb">
              Carl B Hamiltons första fråga bättre konkurrens för bankmarknaden
              är vad detta egentligen handlar om. Vi vill inte att regeringen
              eller finansmarknadsministern bestämmer räntan, utan räntan ska
              bestämmas på en marknad som fungerar. I dag fungerar det inte
              tillräckligt bra. Det visar Finansinspektionens rapport.
            </seg>
            <seg n="efc0977e">
              Å ena sidan ska vi se till att kunden blir bättre i sin kamp
              eller förhandling mot banken, och i en annan interpellationsdebatt
              ägnade jag faktiskt ett helt anförande på fyra minuter åt att
              rabbla upp de åtgärder vi har vidtagit för att stärka kundens
              ställning. Det räckte inte med fyra minuter, så jag fick faktiskt
              avbryta den uppräkningen.
            </seg>
            <seg n="ca2e311a">
              Å andra sidan ska vi göra det lättare att byta bank. Där finns
              det flera frågor som jag har tagit upp. En är att man ska kunna
              behålla kontonummer när man byter bank för att göra det lättare.
              En annan är att förbättra just ränteersättningen när man bryter
              ett bundet bolån. Den tredje frågan tror jag är den som Ulla Andersson
              är inne på, nämligen vad som gäller när man förlänger ett lån.
              I dag är lagstiftningen sådan att om man har ett femårslån och
              sedan glömmer bort att det löper ut banken påminner inte om det
              blir det med automatik ett nytt femårslån. Då sitter man fast
              med det igen. Har man ett tioårigt banklån, vilket faktiskt förekommer,
              blir det ett tioårigt nytt lån. Detta är inte rimligt. På departementet
              tittar vi nu på om vi kan göra något åt detta. Här har man nämligen
              ett ytterligare sätt att binda in kunden i banken.
            </seg>
            <seg n="339b3609">
              Sedan ska vi kräva ytterligare transparens av bankerna. När man
              tittar på forskning om vad folk faktiskt förstår av finansiell
              information är det uppenbart att transparensen i dag inte räcker.
              Ett enkelt exempel är att fem personer köper en lott tillsammans
              och vinner 2 miljoner kronor. Om de delar lika på vinsten, alltså
              två miljoner delat med fem, hur mycket får var och en? Den frågan
              har ställts till ett stort antal vuxna svenskar. Det visar sig
              att 40 procent svarar fel.
            </seg>
            <seg n="3abe00a9">
              Även om det finns god transparens är den inte mycket värd om
              kunderna inte förstår vad effekten blir. Ett annat exempel: Om
              man sätter in 1 000 kronor i en fond som har en fondavgift på
              1 ½ procent och som avkastar 67 procent är hälften av kapitalet
              borta efter 40 år. Banken kan vara duktig och skriva ut att fondavgiften
              är 1 ½ procent, men om kunden inte förstår hur mycket detta gröper
              ur kapitalet måste man komplettera den informationen med pedagogiska
              verktyg för kunden. Här kan vi komma mycket längre.
            </seg>
            <seg n="9a20e425">
              Både jag själv och regeringen arbetar hårt med de här frågorna.
              Dessutom är opinionsbildningen viktig. Jag är övertygad om att
              räntekartan i Svenska Dagbladet är alldeles utmärkt, liksom den
              här debatten. Sådana saker kommer till stånd om man är ute och
              diskuterar frågan löpande. Därför är det bra att finansministern,
              undertecknad och andra här i kammaren ofta är ute och diskuterar
              denna fråga, för det underlättar också för konsumenten.
            </seg>
          </u>
          <note type="speaker" n="dae0bbab">
            Anf. 51 ULLA ANDERSSON (V):
          </note>
          <u who="Q4935938" xml:id="i-7d587c2fd1cb278f-2" n="fbc41c5b">
            <seg n="f8500286">
              Fru talman! Visst är det bra att Finansinspektionen har dialog
              med bankerna och att man kvartalsvis ska lägga fram en rapport
              där man ska redovisa bankernas upplåningskostnader. Förhoppningsvis
              kommer man fram till att de ska redovisas på samma sätt.
            </seg>
            <seg n="2c6f93df">
              Visst blir rapporten ett debattämne, vilket kan trycka på utvecklingen,
              men det kan vara ett stort steg för den enskilda kunden. Finansmarknadsministern
              talade nyss om hur svårt det kan vara att ta till sig finansiella
              frågor. Han menade att öppenheten inte är mycket värd om man inte
              är pedagogisk.
            </seg>
            <seg n="4efb55c2">
              Då säger du också emot dig själv när du säger att det kanske
              inte är så bra att utgå från reporäntan. Det är ju ganska enkelt
              att förstå att detta är reporäntan som Riksbanken sätter. Det
              här är sedan den upplåningskostnad som banken faktiskt har. Sedan
              är allt det andra annat det vill säga vinst och så vidare som
              man tydligt måste redovisa.
            </seg>
            <seg n="7afa6b98">
              Jag tycker att detta är en viktig poäng. Det ger mer makt till
              den enskilde i en svår och utsatt situation. Därför tycker jag
              att detta förslag är väsentligt i hela debatten. Jag tror att
              det skulle kunna påverka väldigt mycket i de förhållanden man
              som bolånekund och bank har, och det skulle pressa ned den enskilda
              bolånetagarens kostnader.
            </seg>
            <seg n="9167c3b9">
              Låt mig ta upp detta med den framförhandlade räntan igen. När
              man tar ett banklån lyckas man åtminstone ibland förhandla till
              sig en liten rabatt. Den rabatten brukar man få behålla i två
              tre år. När denna tid har gått får man ingen information om att
              rabatten har gått ut. Då ligger man helt plötsligt på en högre
              ränta utan att ha fått information om det. Helt plötsligt har
              då hela ens bolånekostnad förändrats. Jag tycker att banken ska
              vara skyldig att också meddela bolånekunderna att rabatten kommer
              att försvinna. Det ger kunden ytterligare en möjlighet att återigen
              ta upp en dialog med banken i god tid innan man sitter där eller
              när man själv upptäcker det efter några månader för att man har
              automatiska betalningar på sina bolån. Det finns liksom flera
              delar i detta.
            </seg>
            <seg n="8e15c6dd">
              Jag tackar för svaret, och debatten lär väl fortsätta. Det är
              bra att vi är överens på en del punkter. I övrigt lär debatten
              fortsätta. En dag kanske jag får gehör för mitt förslag om reporänta
              också.
            </seg>
          </u>
          <note type="speaker" n="44c0a700">
            Anf. 52 Statsrådet PETER NORMAN (M):
          </note>
          <u who="Q3209237" xml:id="i-4b90b2509b81ea5f-19" n="91e53a70">
            <seg n="55678b2e">
              Fru talman! Jag ska svara på en tidigare fråga från Ulla Andersson
              som jag inte hann med förra gången. Det var om bankerna ska redovisa
              givna lån till kunderna.
            </seg>
            <seg n="7986de09">
              Det här tycker jag är en knepig fråga. Vi kan anta att en kund
              kommer in till banken, och så har räntan sänkts kraftigt. Säg
              att den har sänkts med en halv procentenhet! Då visar banken vilka
              lån man hade för några veckor sedan. Då tycker kunden kanske att
              det verkar jättebra, men då kanske kunden går miste om en halv
              procent i och med att räntan har gått ned. Det är alltså inte
              så enkelt, tror jag, att man kan redovisa gamla lån, utan man
              måste nog i så fall bygga in det i något paket, så att man kopplar
              det till ränteutvecklingen. Den här enkla lösningen tror jag inte
              riktigt på.
            </seg>
            <seg n="5716be9b">
              Carl B Hamiltons fråga om stabilitet tycker jag förstås är viktig.
              Jag tror att det vi talar om i dag är att vi ska försöka få en
              bankmarknad som fungerar som en marknad. Ulla Andersson har rätt
              i sina siffror om hur lönsamma bankerna har varit i miljarder.
              Men låt oss omsätta detta i avkastning på eget kapital. Det låter
              ohyggligt mycket med miljarders miljarder. Men SE-banken hade
              till exempel 2009 en avkastning på 3,2 procent, och det är ändå
              bara tre år sedan. Förra året var avkastningen i banksektorn 12
              procent på eget kapital. Swedbank har de senaste fem åren haft
              8,4 procent. Det är hyfsat höga avkastningar men inte astronomiska
              avkastningar.
            </seg>
            <seg n="a43b4b85">
              Däremot visar Finansinspektionens rapport att just bolånen är
              det väldigt hög vinst på. Lösningen på det här är förstås att
              försöka få in fler banker. Vi har fler banker. Öppnar man en morgontidning
              ser man att det säkert är 15 banker som ger bolån. I och med kapitaltäckningen
              nästa år får de fyra stora bankerna extra pålagor, vilket gör
              konkurrenssituationen för mindre banker mycket bättre. Det hoppas
              jag kan stärka konsumenternas ställning.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="ffa42146">
            16 § Svar på interpellation 2011/12:357 om ett år med nya plan-
            och bygglagen
          </note>
          <note type="speaker" n="9be2e04c">
            Anf. 53 Statsrådet STEFAN ATTEFALL (KD):
          </note>
          <u who="Q966884" xml:id="i-7c49a73ae214c0f9-0" n="11906414" next="i-c3566ed3e12890e6-0">
            <seg n="4655c033">
              Fru talman! Katarina Köhler har frågat mig vilka åtgärder jag
              avser att vidta för att säkerställa att syftet med den nya plan-
              och bygglagen uppnås.
            </seg>
            <seg n="352a84a5">
              Inledningsvis vill jag påminna om att den nya lagen är resultatet
              av ett stort antal utredningar ända sedan början av 2000-talet.
              Samtliga utredningar har i princip konstaterat att de problem
              som finns på plan- och byggområdet inte egentligen har sin grund
              i lagens bestämmelser utan i tillämpningen av bestämmelserna men
              också i andra förhållanden som inte omfattas av regleringen i
              plan- och bygglagen, såsom finanskriser etcetera.
            </seg>
            <seg n="ad861a78">
              Samtliga utredningar har dock lämnat förslag på hur bestämmelserna
              i plan- och bygglagen skulle kunna förtydligas och förenklas i
              syfte att underlätta tillämpningen.
            </seg>
            <seg n="7c3e6aad">
              Regeringen har gått vidare med utredningarnas förslag i två steg.
              Det första steget togs våren 2007, och det andra steget togs våren
              2010 då regeringen föreslog en helt ny plan- och bygglag.
            </seg>
            <seg n="b7aa4f9f">
              Anledningen till att regeringen föreslog en helt ny lag i stället
              för ändringar i den befintliga lagen var i första hand det stora
              antal ändringar i lagen som då fanns på regeringens bord, ca 250
              stycken.
            </seg>
            <seg n="c1e2df3a">
              I hela lagstiftningsprocessen fanns det ett stort engagemang
              från alla berörda, och som så ofta i denna typ av processer har
              det funnits många olika åsikter om hur bestämmelserna bör utformas.
            </seg>
          </u>
          <note n="d94c0e29">
            Utöver syftet att underlätta tillämpningen av bestämmelserna
            i lagen var regeringens huvudsyfte med den nya lagen att förenkla
            plan- och byggprocesserna samtidigt som kontrollen av byggandet
            behövde skärpas för att förbättra kvaliteten i byggandet.
          </note>
          <u who="Q966884" xml:id="i-c3566ed3e12890e6-0" n="11906414" prev="i-7c49a73ae214c0f9-0">
            <seg n="5206f82b">
              I dag har det gått drygt ett år sedan lagens ikraftträdande,
              och vi kan konstatera att det i många delar ännu är för tidigt
              att utvärdera om syftena med den nya lagen har uppnåtts. Exempelvis
              har det ännu knappt hunnit beslutas någon översikts- eller detaljplan
              med stöd av den nya lagen. Det är också för tidigt att göra en
              utvärdering av om kvaliteten i byggandet har ökat som en följd
              av den skärpta kontrollen av byggandet.
            </seg>
            <seg n="a0d4a8b7">
              För närvarande besöker jag dock ett antal stadsbyggnadskontor
              för att ta del av deras synpunkter på den nya lagen. De ger både
              ris och ros.
            </seg>
            <seg n="03da7c05">
              Med anledning av dessa synpunkter kan jag avslöja att vi just
              nu bereder ett förslag med förändringar i byggsanktionssystemet
              i den nya plan- och byggförordningen och att dessa förändringar
              inom kort kommer att remitteras.
            </seg>
            <seg n="7b97d159">
              Det kan konstateras att regeringen har ett tydligt fokus på plan-
              och byggfrågorna. Skälet för detta är enkelt. Smidiga plan- och
              byggprocesser är av central betydelse för ett ökat bostadsbyggande.
            </seg>
            <seg n="74fd8627">
              Av detta skäl har regeringen under hösten 2011 också tillsatt
              två utredningar med anknytning till plan- och bygglagen, den ena
              i syfte att få en tydligare, effektivare och mer transparent plangenomförandelagstiftning,
              det vill säga bestämmelserna som reglerar vägen från beslutad
              detaljplan till färdigt bygge. Den andra utredningen ska kartlägga
              och analysera effekterna av så kallade kommunala särkrav som många
              kommuner ställer vid byggandet. Dessa två områden har inte tidigare
              utretts.
            </seg>
            <seg n="299979c0">
              Det pågår också en rad myndighetsuppdrag inom plan- och bygglagsområdet.
            </seg>
            <seg n="b6af46d6">
              Slutligen vill jag poängtera att det är min uppfattning att lagstiftningen
              på plan- och byggområdet ska ge stöd för effektiva och rättssäkra
              plan- och byggprocesser. Om detta innebär att ytterligare förändringar
              behöver göras i regelverket kommer jag att initiera detta.
            </seg>
          </u>
          <note n="50409aa3">
            I enlighet med de nya uppföljningsbestämmelserna har Boverket
            också nyligen inkommit med synpunkter på tillämpningen av lagen
            och lämnat förslag på förbättringar.
          </note>
          <note type="speaker" n="28456767">
            Anf. 54 KATARINA KÖHLER (S):
          </note>
          <u who="Q4960356" xml:id="i-40a3a9971cc0c9db-0" n="da875e68">
            <seg n="d5bb41ad">
              Fru talman! Tack, ministern, för svaret! Jag delar naturligtvis
              ministerns uppfattning att det är för tidigt att komma med någon
              fullödig utvärdering efter ett år, framför allt när det gäller
              översiktsplanerna och detaljplanerna.
            </seg>
            <seg n="6bf80fd8">
              Men att jag valde att redan efter ett år ställa frågor till ministern
              har faktiskt att göra med att det finns många andra svagheter
              i den nya plan- och bygglagen. Det har fått och får stora konsekvenser
              för en del, både företagare och privatpersoner. Därför tycker
              jag att det är viktigt. Även om vi inte kan säga att vi stämmer
              i bäcken vill jag i alla fall ta upp en del frågor redan nu i
              dag, efter ett år.
            </seg>
            <seg n="57f9124a">
              Det är gott att regeringen nu ser över de mest kritiska delarna,
              framför allt när det gäller sanktionsavgifterna, som faktiskt
              blev en katastrof och har fått förödande konsekvenser. Det är
              olyckligt att man på grund av tidspress inte hann vara så noggrann.
              En sakkunnig sade senast i dag att man inte hann göra jobbet så
              noggrant som man borde ha gjort. Man tyckte också att man inte
              fick feedback från remissinstanserna, och därför fanns det saker
              som slank igenom.
            </seg>
            <seg n="81d2dc13">
              Men det är klart att en regering inför en ny lagstiftning måste
              vara noggrann det som har hänt med reglerna om sanktionsavgifter
              får bara inte hända. Men nu är det gjort. Nu ser ni över det här,
              och det är bra.
            </seg>
            <seg n="5252b89e">
              Syftet med den här lagen var att förenkla och att underlätta
              för alla inblandade parter. Då har jag några funderingar. Bostadsministern
              sade att man kommer att sätta två nya utredningar i sjön. Då börjar
              jag med några frågor som kan tyckas små.
            </seg>
            <seg n="eeea939e">
              I den nya lagen sade man att handläggningen av bygglovsärenden
              ska vara klar inom tio veckor. Innan den nya plan- och bygglagen
              kom var det ganska många kommuner som klarade bygglovsärenden
              på mindre tid än tio veckor.
            </seg>
            <seg n="9a892793">
              I dag är det många kommuner som säger att de ligger flera veckor
              över de här tio. Det har alltså blivit tvärtom. Tjänstemännen
              på kommunerna säger att de här ärendena i dag tar mellan 30 och
              50 procent mer tid i anspråk än tidigare. Och det är väldigt allvarligt,
              om jag går tillbaka till syftet, att det ska vara enkelt och underlätta.
            </seg>
            <seg n="d965930c">
              Man måste anställa fler handläggare på kommunerna för att klara
              uppdraget. Många kommuner säger att de har för dålig kunskap om
              nya lagen. Framför allt finns det tydligen utrymme för tolkningar
              som gör att tillämpningen av lagen blir både olika och osäker.
            </seg>
            <seg n="d224a2cb">
              I dag har Boverket, bland annat, om jag har förstått det rätt,
              utbildningar som man ger, men det känns som att det är lite sent.
            </seg>
            <seg n="507f2254">
              I lagen pratar man också om kontrollansvariga. I dag finns det
              ungefär 1 100 kontrollansvariga som är certifierade, och det behövs
              8 000. Det är klart att sådana här saker riskerar att försena
              och till och med kanske stoppa byggnationer. Ekonomiska förluster
              och stor tidsspillan är i alla fall någonting som det säkert blir
              av detta.
            </seg>
          </u>
          <note type="speaker" n="f1fc00cb">
            Anf. 55 Statsrådet STEFAN ATTEFALL (KD):
          </note>
          <u who="Q966884" xml:id="i-4b90b2509b81ea5f-20" n="11906414">
            <seg n="568bf21c">
              Fru talman! Vi har, som sagt, en omfattande ny lagstiftning som
              det tog sju åtta år att ta fram. Det var 250 ändringsförslag på
              regeringens bord. Vi har fått en i många stycken tydligare lagstiftning
              och ett modernare språkbruk. Vi har fått en plan- och byggprocess
              som har många fördelar.
            </seg>
            <seg n="1f26a31c">
              Det finns två problem. Det ena är en inkörningsperiod som det
              alltid finns med ny lagstiftning när det gäller att tolka de nya
              möjligheterna, de nya bestämmelserna, och att utveckla en praxis.
              Det gäller att lära sig att hantera lagen. Den utbildningsaktivitet
              som vi genomfört har varit mycket ambitiös och pågått under en
              längre tid just för att man ska komma i gång med den nya lagen
              på bästa möjliga sätt. Som alla vet gäller det att sedan i praktiken
              också börja jobba med och praktisera bestämmelserna. När det gäller
              den delen tror jag att vi ganska snabbt kommer över svårigheterna.
            </seg>
            <seg n="d8fce644">
              Det andra är att man identifierat de direkta problem som har
              funnits. Ett sådant har varit sanktionsbestämmelserna. Därför
              gör vi snabbt en översyn av dem och kommer att skicka ett nytt
              förslag på remiss. Problemet har delvis varit att man tillämpat
              de bestämmelser som togs fram på ett sätt som inte var avsett.
              Vi kanske inte fullt ut förutsåg alla delar, och vi fick inte
              heller de reaktioner som vi räknade med att få under remissomgången
              av materialet, vilket kunde ha förhindrat sådant som inte blev
              bra. Det visar på vikten av ett välfungerande remissystem och
              att de olika aktörerna tar sitt ansvar och är med och hjälper
              till i remissarbetet. Jag hoppas att vi får bättre respons på
              vårt remissarbete när vi kommer med de nya förslagen.
            </seg>
            <seg n="7b724d96">
              Socialdemokraternas linje har varit åtminstone om man får tolka
              Veronica Palms artiklar under valrörelsen att tillsätta en ny
              parlamentarisk utredning och se över hela lagstiftningen. Det
              tror jag inte är lösningen, för det skulle försena dessa frågor
              i många år framåt. Det handlar om, precis som regeringen nu gör,
              att försöka rätta till det som vi upptäcker inte fungerar bra
              genom att gå in med kompletterande utredningar på de områden som
              Plan- och bygglagskommittén en gång i tiden inte fullt ut genomförde.
            </seg>
            <seg n="524dac8a">
              Låt mig som exempel ta kap. 6 i plan- och bygglagen, som man
              inte hann jobba igenom. Där har vi en särskild utredning som tittar
              på plangenomförandeprocessen. Man går in och tittar bland annat
              på tekniska särkrav på kommunnivå, och man jobbar även på andra
              sätt med att få plansystemet att fungera bättre. Jag vill påstå
              att planfrågorna i Sverige varit försummade under kanske en tjugoårsperiod.
              Nu försöker vi reparera det med den nya plan- och bygglagen som
              grund, men också med de ytterligare aktiviteter vi genomför. Det
              gäller även sådant som vi senare upptäcker inte fungerar bra.
            </seg>
            <seg n="8fe099a7">
              Regeringen jobbar resolut för att få planprocessen att fungera
              bättre. Steg för steg går vi mot en bättre fungerande planprocess,
              men det tar tid att utreda, genomföra och sedan börja tillämpa
              de olika delarna. När vi om några år ser tillbaka på detta kommer
              vi att kunna konstatera att det hände mycket på planområdet, att
              det hände många goda saker som betytt mycket för den långsiktiga
              bostadsutvecklingen i Sverige.
            </seg>
          </u>
          <note type="speaker" n="cf0746ae">
            Anf. 56 KATARINA KÖHLER (S):
          </note>
          <u who="Q4960356" xml:id="i-40a3a9971cc0c9db-1" n="da875e68">
            <seg n="fd18b395">
              Fru talman! Låt mig säga att alla partier välkomnade en ny lagstiftning.
              Från Socialdemokraterna hade vi synpunkter på att det gick för
              fort och att det fanns saker som var alltför slarvigt gjorda.
              För knappt ett år sedan kom ytterligare en ändring, innan lagen
              slogs fast. Visst behöver vi en ny lagstiftning, men när det gäller
              så pass komplexa frågor borde man kanske ha tagit lite mer tid
              på sig för att få det att fungera ordentligt.
            </seg>
            <seg n="61b9a6ad">
              Jag talade för ett par veckor sedan med en tjänsteman på ett
              byggnadskontor. Eftersom jag sitter i civilutskottet frågade han
              mig: Varför lade ni in den nya informationsregeln vid bygglovsförfarandet?
              Jag förstod inte vad han menade, och han förklarade: När någon
              har fått beviljat ett bygglov, var det än ligger, ska alla fastighetsägare
              som har gräns till den fastigheten informeras. Det som har hänt,
              fortsatte han, är att jag sitter timvis i telefon för att förklara
              för människor som ringer om den informationen. Antingen tycker
              de inte att personen i fråga ska få bygga, eller så har de andra
              synpunkter. Och han fortsatte: Det enda jag kan göra är att sitta
              och säga att de inte har någonting att säga till om, att vi bara
              informerar om bygget. I nio fall av tio blir folk ilskna och vill
              veta varför man informerar om de ändå inte har någonting att säga
              till om.
            </seg>
            <seg n="aca29ee1">
              Det är en sådan liten regel där man kan fundera över varför den
              finns. Det är bra med information, men är det nödvändigt i alla
              lägen? Det kanske är en petitess, men det tar arbetstid från tjänstemännen
              på kommunerna.
            </seg>
            <seg n="b4f3e457">
              Det finns mycket att säga om den nya plan- och bygglagen. Länsstyrelsernas
              roll kan man också ha funderingar på. Länsstyrelserna är i dag
              både rådgivande och kontrollerande, och i vissa fall även beslutande.
              Framför allt klagar man från storstäder, turistområden och glesbygd
              på vissa delar av PBL och menar att där finns utrymme för tolkningar.
              Det gör att tillämpningen blir olika, att länsstyrelserna i olika
              delar av landet har olika tillämpning, och det skapar irritation
              och frustration.
            </seg>
            <seg n="fd1f7909">
              Främst kanske det handlar om frågor som rör strandskydd och sådant,
              att det inte finns ett regelverk som är enkelt att följa. När
              det gällde strandskyddet sade regeringen att hanteringen av det
              skulle ändras och underlättas, men det har bara blivit ännu svårare.
              Jag är den första att skriva under på att vi ska ha hårda restriktioner
              när det gäller strandskyddet, men i min hemkommun Skellefteå har
              vi 1 500 sjöar och fem älvar som rinner ut i havet. Vi har mycket
              plats, vilket borde ge stora möjligheter att utveckla kommunen,
              liksom samhällena och byarna runt omkring, men det är tvärstopp.
            </seg>
          </u>
          <note type="speaker" n="6afa1547">
            Anf. 57 Statsrådet STEFAN ATTEFALL (KD):
          </note>
          <u who="Q966884" xml:id="i-4b90b2509b81ea5f-21" n="11906414">
            <seg n="1bb05286">
              Fru talman! Katarina Köhler frågar mig om strandskyddet. Låt
              mig föreslå att hon ställer en interpellation till miljöministern,
              som har ansvar för strandskyddslagstiftningen. Jag kan dock berätta
              att vi just nu jobbar med att öka informationen via länsstyrelserna
              och Boverket beträffande hur de nya strandskyddsbestämmelserna
              ska hanteras. Vi tittar också på hur lagstiftningen kan utvecklas.
              Här finns mer att göra, det håller jag med om. Det gäller att
              skapa klarhet i hur den nya lagen ska kunna användas på bästa
              möjliga sätt. Det yttersta ansvaret för strandskyddslagstiftningen
              ligger dock på miljöministern.
            </seg>
            <seg n="6de2e5c8">
              Länsstyrelsernas roll är viktig både för att väga ihop olika
              intressen och för att se till att vi får en rättssäker och bra
              prövning av detaljplaner och bygglov. Vi vet att handläggningstiderna
              är olika. De är alldeles för långa på många håll. Vi för en ständig
              dialog med länsstyrelserna. Vi har ställt frågor till dem kollektivt:
              Vad gör ni för att förkorta tiderna? Vilka är problemen ni brottas
              med?
            </seg>
            <seg n="84f5a103">
              Vi tar också upp handläggningstiderna i de enskilda myndighetsdialogerna
              och tittar på hur vi ytterligare kan förbättra länsstyrelsernas
              möjligheter att korta dem. Länsstyrelserna har dessutom all anledning
              att lära av varandra, för det finns de som ligger långt framme
              och de som ligger sämre till. Det är alltså en fråga vi har fokus
              på.
            </seg>
            <seg n="5f7997a3">
              När det gäller den informationsregel som Katarina Köhler tog
              upp vill jag informera om att det tidigare var problem med att
              bygglov kunde överklagas, till och med långt efter det att bygget
              startat. Det fanns ingen tydlighet i lagstiftningen om när ett
              bygglov vann laga kraft. Det införde vi. För att man ska veta
              när ett bygglov vinner laga kraft måste man tala om det för de
              människor som är berörda av bygglovet, det vill säga grannarna.
              Därför har informationsskyldigheten införts.
            </seg>
            <seg n="b2a05434">
              Av rättssäkerhetsskäl måste man informera, exempelvis per brev,
              dem som är grannar om att nu har bygglovet trätt i kraft. De som
              är berörda har även tidigare, när bygglovet skulle prövas, fått
              information och en förfrågan. De har därför redan i ett tidigare
              stadium haft möjlighet att framföra sina synpunkter. Nu får de
              information om att bygglovet trätt i kraft. Då är det juridiskt
              bindande och kan inte längre överklagas, vilket är oerhört viktigt
              för att få rättssäkerhet och slippa det som vi hade tidigare.
              Tidigare hade man i många fall till och med hunnit påbörja bygget
              för att sedan dras in i rättsprocesser som var oerhört svårförutsägbara,
              fördröjde projekten och skapade mycket huvudbry.
            </seg>
            <seg n="8aefe81e">
              I dag har vi en mycket bättre ordning. Sedan kan man diskutera
              om vissa administrativa processer kan bli bättre. Här kanske även
              kommunerna ibland kan vara lite mer uppfinningsrika. Tyvärr styrs
              det av vissa formella juridiska krav.
            </seg>
            <seg n="05f81853">
              Jag vill påstå att sammantaget har vi ett arbete på gång som
              gör att vi kommer att få mycket smidigare plan- och byggprocesser
              även om vi inte bygger Rom på en dag i detta avseende.
            </seg>
          </u>
          <note type="speaker" n="763761bb">
            Anf. 58 KATARINA KÖHLER (S):
          </note>
          <u who="Q4960356" xml:id="i-40a3a9971cc0c9db-2" n="da875e68">
            <seg n="5ed52303">
              Fru talman! Jag måste ställa en fråga innan vi avslutar debatten.
              Ligger de problem som jag anser finns och har tagit upp här i
              den första av de utredningar som ministern anger i sitt svar till
              mig? Kommer ni att ta upp de frågorna, eller är det något annat?
            </seg>
            <seg n="c66d7723">
              Ni ska göra en särskild kartläggning om de kommunala särreglerna
              och hur de slår. Om jag fick bestämma tycker jag att det finns
              viktigare saker att göra. Jag kan inte tänka mig att de kommunala
              särregler som byggbranschen och bostadsministern ofta talar om
              är av den digniteten att de skulle ha en betydelse för byggandet
              i Sverige.
            </seg>
            <seg n="8977e468">
              När man talar om kommunala särregler kan det handla om hur ledningar
              för vatten och avlopp ska gå. Det handlar oftast framför allt
              om vilken uppvärmning man ska ha i husen. Hur det skulle kunna
              påverka byggherrarnas vilja att bygga i en kommun har jag jättesvårt
              att förstå.
            </seg>
            <seg n="d509af58">
              Jag kan inte se annat än att det är ett väldigt litet problem
              på väldigt få ställen. Det finns saker som är mycket viktigare
              att göra.
            </seg>
          </u>
          <note type="speaker" n="cb3b2ad9">
            Anf. 59 Statsrådet STEFAN ATTEFALL (KD):
          </note>
          <u who="Q966884" xml:id="i-7c49a73ae214c0f9-1" n="11906414" next="i-c3566ed3e12890e6-1">
            <seg n="8e385c7f">
              Fru talman! Flera av de frågor som Katarina Köhler har tagit
              upp finns i olika arbeten vi bedriver i Regeringskansliet. En
              del av frågorna, som exempelvis detta med informationsskyldigheten
              efter att ett bygglov trätt i laga kraft, är ett följd av att
              man måste hitta ett rättssäkert sätt att informera om: Nu har
              det trätt i kraft.
            </seg>
            <seg n="7066e92c">
              Om man av juridiska skäl kan garantera att det kan ske exempelvis
              via elektroniska medier i framtiden kan man underlätta processen.
              Men då är vi inne på att få de juridiska experterna att godkänna
              att en hemsidesinformation är lika rättssäker som ett brev. Där
              är vi inte ännu. Visst kan vi jobba med att förenkla processerna.
              Men det finns skäl till varför man måste använda den mer formella
              meddelandevägen.
            </seg>
            <seg n="223305b1">
              Jag vill också kommentera detta med de tekniska särkraven. Det
              som menas är när kommuner exempelvis sätter upp högre ambitioner
              om tillgänglighet, energi och säkerhet på olika sätt utöver vad
              Boverkets byggnormer innebär. Det innebär att byggbolag som har
              byggt ett hus i en kommun inte kan bygga det i nästa kommun.
            </seg>
            <seg n="73a9f6dd">
              Det gör det svårt att upprepa sig och ta med sig erfarenheter,
              byggprocesser och lösningar som man har lärt sig på ett ställe
              till nästa ställe. Därmed utvecklar man inte den industriella
              produktionsförmågan, och det driver kostnader.
            </seg>
            <seg n="c0c6c0d2">
              När man bygger allt industriellt är det upprepningen och lärdomen
              från det tidigare som man tar med sig till det nya som pressar
              kostnader och tvingar fram nya lösningar och effektivare processer.
              Det är vad som förhindras.
            </seg>
            <seg n="d637375a">
              Hur omfattande detta är, vilket problem det i praktiken innebär
              och vad vi gör åt det är vad utredaren tittar på. Men att problemet
              finns där är sant.
            </seg>
            <seg n="2ad448ce">
              Många av de frågor som vi har diskuterat här i dag kommer säkert
              att få sin klarhet med tiden. Men det handlar också om att inse
              att man inte kan göra alla processer enkla om man samtidigt också
              ska ha rättssäkra processer.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="e98d07ae">
            Ajournering
          </note>
          <note n="8e1b91d3">
            Kammaren beslutade kl. 16.03 på förslag av förste vice talmannen
            att ajournera förhandlingarna till kl. 18.00.
          </note>
          <u who="Q966884" xml:id="i-c3566ed3e12890e6-1" n="11906414" prev="i-7c49a73ae214c0f9-1">
            <seg n="ac064718">
              Återupptagna förhandlingar
            </seg>
          </u>
          <note n="46eb95ab">
            Förhandlingarna återupptogs kl. 18.00.
          </note>
          <note n="351e0e27">
            17 § Svar på interpellation 2011/12:336 om fortsatt subventionering
            av kärnkraften
          </note>
          <note type="speaker" n="c57f25b0">
            Anf. 60 Statsrådet ANNA-KARIN HATT (C):
          </note>
          <u who="Q3562306" xml:id="i-4b90b2509b81ea5f-22" n="c290bb5f">
            <seg n="97f717a9">
              Fru talman! Lise Nordin har frågat mig om jag avser att pröva
              giltigheten i beslutet att tillåta ny kärnkraft när villkoret
              för dess existens, borttagande av kärnkraftssubventioner, enligt
              Nordin inte uppfylls.
            </seg>
            <seg n="9f6a81a8">
              Regeringen står fast vid energiöverenskommelsen som slöts 2009
              och som därefter bekräftats av Sveriges riksdag. Den lägger grunden
              för en långsiktig och hållbar energipolitik. I skrivelsen till
              riksdagen konstaterar regeringen att lagstiftning som förbjuder
              riksdagen att fatta beslut om subventionering av kärnkraften är
              principiellt tveksam, kan ifrågasättas på konstitutionell grund
              och därför inte bör införas.
            </seg>
            <seg n="784eb12c">
              Innebörden av regeringens politik är bland annat att om någon
              vill investera i ny kärnkraft är detta ett beslut för marknadens
              aktörer att själva fatta och finansiera utifrån de krav och ramar
              regeringen har satt. Det är inte vår avsikt att införa några direkta
              eller indirekta subventioner till ny kärnkraft i Sverige.
            </seg>
            <seg n="d5c3ac03">
              Riksdagen har också beslutat att kärnkraftsföretagen ska åläggas
              ett obegränsat skadeståndsansvar. Det innebär att bolagets samlade
              tillgångar kan tas i anspråk om det skulle behövas för att kunna
              betala ut skadeståndsersättning i samband med en radiologisk olycka.
              Sverige ställer dessutom mer långtgående krav på kärnkraftsföretagen
              än vad det gemensamma europeiska energiregelverket, Pariskonventionen,
              kräver.
            </seg>
            <seg n="1d71cfa6">
              I den skrivelse som regeringen lämnat till riksdagen redovisas
              en genomgång av för kärnkraftsindustrin relevanta regelverk. Detta
              görs i syfte att säkerställa att kärnkraften inte mottar vare
              sig direkta eller indirekta statliga subventioner. Genomgången
              visar att aktuella regler ligger i linje med energiöverenskommelsens
              principer och riksdagsbeslutet om förutsättningarna för nya kärnkraftsreaktorer,
              ett riksdagsbeslut som bland annat innebär att eventuella nya
              reaktorer ska stå på egna ben och att statligt stöd för kärnkraft,
              i form av direkta och indirekta subventioner, inte kommer att
              kunna påräknas. Slutsatsen av det omfattande arbetet är att alliansregeringens
              energiöverenskommelse även på detta område innebär att Sverige
              har en långsiktig energipolitik med tydliga villkor. Dessa villkor
              är lika tydliga efter regeringens granskning.
            </seg>
          </u>
          <note type="speaker" n="9531956c">
            Anf. 61 LISE NORDIN (MP):
          </note>
          <u who="Q4970036" xml:id="i-8b5ec69dd912f7d4-0" n="f5fd575f">
            <seg n="b8081504">
              Fru talman! Jag hör att energiminister Anna-Karin Hatt inte ser
              något problem i att villkoret för energiöverenskommelsen nu inte
              uppfylls. Regeringen Reinfeldt och energiministern tycks inte
              heller vilja kännas vid det villkor som ställdes 2011 när regeringen
              beslutade att tillåta ny kärnkraft. Det var ett villkor från ett
              enigt näringsutskott om att regeringen i fråga om statligt stöd
              till kärnkraft skulle återkomma till riksdagen med förslag om
              lagstiftning eller andra åtgärder med innebörden att direkta eller
              indirekta statliga subventioner inte kan påräknas.
            </seg>
            <seg n="5fede37d">
              Här finns inget utrymme för tolkningen att det inte finns några
              subventioner. Det var ett mycket tydligt uppdrag till regeringen
              att avskaffa kärnkraftssubventionerna. Därför är det mycket förvånande
              att regeringen efter två års väntan nu ger beskedet att man inte
              anser att det finns några subventioner och att man därför inte
              kommer att göra någonting alls åt det uppdrag man fått.
            </seg>
            <seg n="50dfb2a6">
              Vi vet att regeringspartierna är oense i frågan om kärnkraftssubventioner.
              Både folkpartister och centerpartister vet att det inte byggs
              någon ny kärnkraft om man kräver ett fullt skadeståndsansvar där
              kärnkraftsägarna tvingas betala den fulla kostnaden ifall det
              sker en olycka. Det tycks i den frågan som att Centerpartiet efter
              två års överläggningar, som jag gissar var ganska tuffa, blev
              överkörda i den här frågan. Man bestämmer sig nu för att inte
              göra något åt de kärnkraftssubventioner som finns.
            </seg>
            <seg n="fdbc6752">
              Anna-Karin Hatt säger i interpellationssvaret att det är principiellt
              tveksamt att införa en lagstiftning som förbjuder kärnkraftssubventioner.
              Men det är inte svårare än att man avskaffar de subventioner som
              finns. Det behövs ingen lagstiftning som förbjuder kärnkraftssubventioner.
            </seg>
            <seg n="adea13a3">
              Regeringen försöker också gömma sig bakom Pariskonventionen,
              som mycket riktigt inte sätter något tak utan bara ett golv för
              kärnkraftsägarnas skadeståndsansvar. Pariskonventionen ger stora
              möjligheter för Sverige, om vi så vill, att leva upp till det
              tidigare villkoret, att kärnkraften inte ska ges några statliga
              subventioner.
            </seg>
            <seg n="a3f79e11">
              Det är svårt att ta regeringens skrivelse på allvar. Regeringen
              säger att det inte finns några subventioner, men bryr sig inte
              ens om att definiera vad en kärnkraftssubvention är. Enligt OECD:s
              definition, som kanske är den mest vedertagna, är en subvention
              ett resultat av en handling från staten som innebär en fördel
              för konsumenter eller producenter i syfte att öka deras intäkter
              eller minska deras kostnader.
            </seg>
            <seg n="8e49b157">
              Den troligen största subventionen rent ekonomiskt är det begränsade
              försäkringsansvaret för kärnkraftsägarna. Med regeringens politik
              behöver kärnkraftsägarna bara betala skadestånd upp till 11 miljarder
              kronor om en olycka skulle ske. Miljöpartiet menar tvärtom att
              inriktningen måste vara att kärnkraftsägaren vid en olycka ska
              betala den fulla kostnaden.
            </seg>
            <seg n="4c99f100">
              Det regeringen envisas med att kalla ett obegränsat skadeståndsansvar
              är i realiteten mycket begränsat, eftersom kärnkraftsägarna bara
              åläggs en finansiell säkerhet om 11 miljarder kronor. Det är bara
              så mycket som kärnkraftsägarna behöver ha i sin plånbok ifall
              det sker en olycka. Resten av kostnaderna får betalas av skattebetalarna.
            </seg>
            <seg n="d07dd9ce">
              Det begränsade skadeståndsansvaret pekas ut som en subvention
              även av Naturvårdsverket. I den rapport som Naturvårdsverket släppte
              i januari i år anges det begränsade försäkringsansvaret för kärnkraften
              som en subvention.
            </seg>
            <seg n="4c39e5a5">
              Vilken definition använder regeringen när man säger att det inte
              finns några subventioner? Enligt alla gängse definitioner och
              även Naturvårdsverket sker det en subventionering av kärnkraften
              i dag.
            </seg>
          </u>
          <note type="speaker" n="3ad4b70a">
            Anf. 62 CECILIE TENFJORD-TOFTBY (M):
          </note>
          <u who="cecilie_tenfjord-toftby_a8e41f" xml:id="i-dcfadbfce8faf6aa-0" n="ed4ae56f">
            <seg n="f3d25a20">
              Fru talman! Svensk energipolitik är långsiktig och hållbar. Överenskommelsen
              mellan de fyra allianspartierna var den första i sitt slag i svensk
              politik när den 2009 klubbades av riksdagen. Den handlar inte
              bara om energiproduktion, utan även om klimat, hållbarhet, de
              svenska jobben, de svenska företagen och den svenska välfärden.
              En långsiktig energipolitik är en politik för hela samhället,
              inte bara för de enstaka energislagen.
            </seg>
            <seg n="2781dc3b">
              När energipolitiken klubbades fick regeringen i uppdrag att återkomma
              i frågan om kärnkraftssubventioner, och det har den nu gjort.
              Vi är tydliga med att ny kärnkraft ska stå på egna ben och därför
              kommer att byggas när och om det är ekonomiskt lönsamt.
            </seg>
            <seg n="c34de750">
              Att Miljöpartiet inte är nöjt med svaret är inte precis någon
              överraskning. Det är ett parti som allra helst vill stänga ned
              all kärnkraft med omedelbar verkan och vill ha ett regelverk som
              går utöver det som kan uppfattas som statliga subventioner. Kritiken
              är att förvänta från ett parti som ser denna energikälla, som
              genom årtionden har försett Sverige med en stabil energiförsörjning
              till låga priser, bara som ett hot.
            </seg>
            <seg n="a9f4c774">
              Men om Miljöpartiet vill diskutera potentiella kostnader borde
              de också vara beredda att vara öppna kring den välfärd, de skatteinkomster
              och den möjlighet att forska och utveckla nya förnybara energikällor,
              som nu växer fram i rasande fart, som kärnkraften har gett. Miljöpartiet
              väljer att mörka kärnkraftens betydelse för det välstånd som vi
              i dag har i Sverige. Väljer ni att räkna potentiella kostnader
              som en subvention? Visa då även vilka skatteinkomster som en säker,
              trygg och klimatsmart energiproduktion har gett Sverige genom
              att elintensiva företag har valt att etablera sig här! Det handlar
              om arbetstillfällen som har skapats och välfärd som har byggts.
              Att debattera som Lise Nordin gör i denna interpellationsdebatt
              blir annars oärligt.
            </seg>
          </u>
          <note type="speaker" n="6d37d4d3">
            Anf. 63 HELENA LINDAHL (C):
          </note>
          <u who="Q4962331" xml:id="i-37e655825f751279-0" n="d6c1be7a">
            <seg n="26b1453a">
              Fru talman! Miljöpartiet vill ha obegränsat skadeståndsansvar
              för kärnkraftverken. Man kan undra om det ska gälla även befintliga
              kärnkraftverk. Om det skulle gå igenom skulle de kärnkraftverken
              förmodligen stänga ned i morgon. Vad händer då?
            </seg>
            <seg n="2d3023ce">
              I Japan ökar man utsläppen av fossila bränslen. Det är mer än
              Sveriges totala utsläpp. Vilken snabb fix vill Miljöpartiet ha?
            </seg>
            <seg n="0038c118">
              Tyskland kommer också att bygga många fossilkraftverk vid sidan
              av det förnybara.
            </seg>
            <seg n="933b89c5">
              Det förnybara byggs ut i en hisklig fart i Sverige. Det gör inte
              kärnkraften.
            </seg>
          </u>
          <note type="speaker" n="a6eb35e6">
            Anf. 64 Statsrådet ANNA-KARIN HATT (C):
          </note>
          <u who="Q3562306" xml:id="i-4b90b2509b81ea5f-23" n="c290bb5f">
            <seg n="2891da46">
              Fru talman! Det är ingen slump att energiöverenskommelsen ser
              ut som den gör. Det är ingen slump att riksdagens beslut om den
              gällande energipolitiken ser ut som den gör. Vi är tydliga med
              att eventuell ny kärnkraft i Sverige ska stå på egna ben och klara
              sig utan vare sig direkta eller indirekta statliga subventioner.
            </seg>
            <seg n="76264020">
              Det är därför regeringen har tagit genomgången av allt befintligt
              regelverk på stort allvar. Man har gått igenom alla sektorer,
              politikområden och departement där det skulle kunna finnas några
              dolda eller öppna direkta eller indirekta subventioner eller något
              som skulle ge kärnkraften en positiv särbehandling.
            </seg>
            <seg n="d3b10a39">
              Den övergripande slutsatsen i skrivelsen är att det i dagsläget
              inte finns något regelverk som ger kärnkraften en positiv särbehandling
              jämfört med övriga kraftslag. Det är bakgrunden till att regeringen
              inte föreslår att någon lagstiftning ska ändras. Om det i dagsläget
              inte finns några lagar som ger kärnkraften en särställning finns
              det ju inte heller något att avskaffa det faller på sin egen orimlighet
              att argumentera på det sättet.
            </seg>
            <seg n="88bea1ed">
              Om vi tittar på vad regeringen har gjort är det tydligt att vi
              på ett antal områden har skärpt de krav som vi ställer på dem
              som driver kärnkraft i Sverige. Vi har fyrfaldigat det belopp
              som kärnkraftsbolagen måste garantera om det skulle hända en olycka.
              Tidigare var det 3 miljarder; det höjer vi till 11 miljarder.
              Det ligger i botten. Förutom de 11 miljarder kronor som varje
              enskild kärnkraftsägare måste garantera har vi säkerställt att
              det är i driftsbolagen, alltså i de bolag där kärnkraften drivs,
              som sakförsäkringarna ska finnas. Det gör att vi får ytterligare
              1520 miljarder tillgängliga vid en eventuell olycka. På toppen
              av det har vi infört ett obegränsat skadeståndsansvar, vilket
              innebär att så länge det finns ett värde kvar i det bolag som
              äger och driver reaktorn kan vi fortsätta att mäta ut för att
              täcka de kostnader som skulle kunna uppstå i samband med en olycka.
            </seg>
            <seg n="896e5405">
              Detta innebär sammantaget att Sverige har högre krav än de flesta
              andra länder och betydligt högre krav än vad Pariskonventionen
              kräver.
            </seg>
            <seg n="e1e44d75">
              Regeringen har också säkerställt att industrin ska betala statens
              kostnader för hanteringen av allehanda tillståndsärenden som rör
              kärnkraften. Vi har säkerställt att industrin finansierar alla
              nuvarande och framtida kostnader som rör hantering och slutförvar
              av kärnavfallet. Vi har också formulerat principer för forskningsfinansieringen,
              vilket säkerställer att industrin själv finansierar inte bara
              sina utvecklingskostnader utan också den forskning som staten
              behöver för sin myndighetsutövning.
            </seg>
            <seg n="08708503">
              Jag vill också lyfta fram att vi har gått igenom all skattelagstiftning
              i jakt på lättnader eller andra fördelar som inte är generella
              och som skulle kunna uppfattas som subventioner. I skrivelsen
              har vi varit väldigt tydliga med att regeringen inte har för avsikt
              att framöver bevilja några nya undantag från koncernbidragsreglerna
              eftersom det skulle kunna innebära en subvention av eventuell
              ny kärnkraft i Sverige.
            </seg>
            <seg n="1413b806">
              Sammantaget innebär detta att regeringen har gjort en gedigen
              och seriös genomgång av kärnkraftens ekonomiska förutsättningar
              i Sverige och av hur olika regelverk påverkar lönsamheten. Såvitt
              jag känner till har ingen annan regering gjort en så omfattande
              och systematisk genomgång för att så långt som möjligt säkerställa
              att kärnkraften står på egna ben utan statliga subventioner.
            </seg>
          </u>
          <note type="speaker" n="1d503b3d">
            Anf. 65 LISE NORDIN (MP):
          </note>
          <u who="Q4970036" xml:id="i-8b5ec69dd912f7d4-1" n="f5fd575f">
            <seg n="4c8ac729">
              Fru talman! Det gläder mig att så många riksdagsledamöter vill
              delta i den här viktiga debatten om kärnkraftssubventioner. Det
              handlar ju om framtidens energisystem.
            </seg>
            <seg n="8af33e43">
              Jag hör att det inte finns någon definition av kärnkraftssubventioner
              i regeringens behandling. Jag kan inte hålla med energiminister
              Anna-Karin Hatt om att det är en seriös genomgång när man inte
              ens kan svara på vilken definition av subventioner man utgår från
              när man med sådan bestämdhet påstår att det inte finns några kärnkraftssubventioner.
            </seg>
            <seg n="299cf5f8">
              När Naturvårdsverket i år i sin genomgång av miljöskadliga subventioner
              till och med pekar ut kärnkraftens begränsade försäkringsansvar
              som en subvention tycker jag att det vore rimligt att regeringen
              och Anna-Karin Hatt svarar på varför man inte delar Naturvårdsverkets
              bedömning att kärnkraften i dag subventioneras.
            </seg>
            <seg n="3dbe90a9">
              Att energipolitiska talespersoner för både Centerpartiet och
              Moderaterna i den här debatten försöker skrämma oss med vad det
              skulle innebära om kärnkraften avvecklas kan jag bara tolka som
              ett hot om att om inte staten fortsätter att ge kärnkraften ekonomiskt
              stöd kommer den inte att kunna finnas kvar. Då ställs vi inför
              frågan vad som är framtidens energisystem. Miljöpartiets besked
              är mycket tydligt: Den billigaste och mest miljövänliga och konkurrenskraftiga
              energin för framtiden är 100 procent förnybar energi.
            </seg>
            <seg n="a371c860">
              Precis som Anna-Karin Hatt har redogjort för behöver kärnkraftsägarna,
              med regeringens politik, ha en finansiell säkerhet på endast 11
              miljarder kronor. Det är en droppe i havet jämfört med vad en
              kärnkraftsolycka kostar. Strålskyddsinstitutet säger att olyckan
              i Tjernobyl bedöms ha kostat minst 1 000 miljarder kronor. Olyckan
              i Fukushima kommer att kosta mycket mer än 1 000 miljarder kronor;
              hur mycket vet vi ännu inte. Dessa båda olyckor visar att kostnaden
              för en kärnkraftsolycka blir minst 100 gånger högre än det finansiella
              krav som regeringen ställer på kärnkraftsägarna i Sverige.
            </seg>
            <seg n="9c83354d">
              Den enda slutsats jag kan dra är att det är svenska folket och
              skattebetalarna som agerar försäkringsbolag om en olycka motsvarande
              Fukushima skulle ske i Sverige. Jag tror inte att svenska folket
              vill vara försäkringsbolag åt kärnkraften.
            </seg>
            <seg n="32f35f5a">
              Anna-Karin Hatt säger i sitt svar att samtliga tillgångar i bolaget
              ställs till förfogande om det sker en olycka. Det hon inte säger
              tydligt är att det bara är dotterbolagets tillgångar som ställs
              till förfogande. Det är inte mycket mer än det krav man ställer.
              Med regeringens besked kräver man alltså inte att hela koncernens
              ekonomiska resurser ställs till förfogande. Ett sådant ansvarsgenombrott
              anser Miljöpartiet är fullständigt nödvändigt om man ska tvinga
              kärnkraftsägarna att stå för den fulla kostnaden om det sker en
              olycka.
            </seg>
            <seg n="ad830bae">
              Av de ca 400 kärnkraftsreaktorer som finns i världen i dag har
              inte en enda byggts utan statligt stöd, enligt bland annat finansanalytikerna
              i Citigroup. Bara i EU har kärntekniken mellan 1970 och 2004 subventionerats
              med minst 70 miljarder euro i officiella subventioner, enligt
              EU-kommissionens egna siffror.
            </seg>
            <seg n="1fdb4bd4">
              Mycket tyder på att det är ekonomiskt olönsamt att bygga ny kärnkraft
              om den inte ges ett ekonomiskt stöd och en subvention genom att
              inte krävas på ett fullt skadeståndsansvar.
            </seg>
            <seg n="fd7c2134">
              Anna-Karin Hatt säger som svar på min fråga att regeringens villkor
              är tydliga. Jag tror att regeringen är den enda som gör bedömningen
              att villkoren är tydliga. När kärnkraftsägarna bara är skyldiga
              att betala 11 miljarder kronor medan en olycka kan kosta minst
              1 000 miljarder väcks frågan vem som betalar mellanskillnaden.
              Min fråga till Anna-Karin Hatt är därför: Vem betalar om en olycka
              motsvarande Fukushima sker i Sverige?
            </seg>
          </u>
          <note type="speaker" n="8a7588bd">
            Anf. 66 CECILIE TENFJORD-TOFTBY (M):
          </note>
          <u who="cecilie_tenfjord-toftby_a8e41f" xml:id="i-dcfadbfce8faf6aa-1" n="ed4ae56f">
            <seg n="dc3a5fff">
              Fru talman! Lise Nordin visar återigen att Miljöpartiet inte
              är ett parti som ser till hela samhället och tar ansvar för hela
              samhället, utan ett parti som bara ser till det enskilda energislaget.
            </seg>
            <seg n="4e88d2d2">
              Mina frågor till Lise Nordin i mitt första inlägg var: Har Miljöpartiet
              funderat på om kärnkraften har bidragit till den tillväxt som
              vi har haft i Sverige de senaste 30 åren? Har ni funderat över
              om det har skapats arbetstillfällen? Har ni funderat över om det
              har skapats skatteinkomster? Har ni över huvud taget funderat
              över om det är de företag och arbetstillfällen som har funnits
              i Sverige de senaste 30 åren som har gett forskarna, universiteten
              och regeringen möjlighet att satsa på förnybar energi?
            </seg>
            <seg n="53a88748">
              Just nu har vi en ekonomi i Sverige som tillåter att man investerar
              kraftigt i förnybar energi. Det växer ständigt. Men, som Helena
              Lindahl också nämnde, om vi skulle avveckla kärnkraften i dag
              skulle inte Miljöpartiet och Lise Nordin få fortsätta att se en
              grön tillväxt. Det skulle inte bli någon tillväxt i Sverige. Jag
              tycker att det är mycket oärligt av Miljöpartiet att ständigt
              vägra att se att det har funnits en ekonomisk tillväxt de senaste
              30 åren som har kommit till på grund av att vi har haft en säker
              energiförsörjning.
            </seg>
            <seg n="66ee7eb5">
              Det är självfallet energibolagen som äger kärnkraften som ska
              betala för kärnkraftssäkerheten. De ska stå på egna ben. Energiöverenskommelsen
              är solklar på det här området. Det finns ingen oenighet inom de
              fyra regeringspartierna. Det ska inte finnas några statliga subventioner.
              Kärnkraften ska stå på egna ben. Först av allt kommer kärnkraftssäkerheten,
              men kärnkraften har haft en betydande påverkan på den positiva
              utveckling som vi har haft i Sverige.
            </seg>
          </u>
          <note type="speaker" n="311cba60">
            Anf. 67 CARL B HAMILTON (FP):
          </note>
          <u who="Q5785982" xml:id="i-f2f9815aa9235f6a-2" n="0ba94114">
            <seg n="69b3c090">
              Fru talman! Det är ingen hemlighet att Miljöpartiet är emot kärnkraft,
              men det blir lite konstigt när det ska bädda in detta i resonemangen
              om vad en subvention är. Det som fick mig på fötter var att Lise
              Nordin sade att OECD skulle ha en allmänt accepterad definition.
              Det är möjligt att den är allmänt accepterad i vissa sammanhang,
              men den definitionen som OECD har och som Lise Nordin läste upp
              är ju snävare än den som Anna-Karin Hatt hade. Skulle vi gå på
              OECD:s linje skulle det naturligtvis vara lättare att statligt
              stödja kärnkraften än vad det skulle vara med den definition som
              energiministern hade här med direkta eller indirekta subventioner.
            </seg>
            <seg n="2e0b378d">
              Det som jag tycker är besvärligt med Miljöpartiets politik är
              att om man kommer in på att vi seriöst ska diskutera den energipolitiska
              framtiden i Sverige glider Miljöpartiet förbi genom att säga att
              det billigaste alternativet och det som kommer att finnas är förnybara
              energikällor. Men vi får aldrig se beräkningarna av hur detta
              uppstår. Om det billigaste vore det som Lise Nordin föreslår skulle
              ju alla genomföra det. Ingen människa skulle gå in för ett dyrare
              alternativ. Det är ju bara att ta det. Men anledningen till att
              man inte gör det är att man inte tror på det eftersom man har
              räknat på det. Det finns inga konsekvensbeskrivningar av vad det
              skulle innebära om man bara, som Lise Nordin säger, skulle förlita
              sig på förnybar energi. Vad innebär det för priset? Vad innebär
              det för utbudet av energi? Vad innebär det för efterfrågan, långsiktigheten,
              vindkraftsparkerna och så vidare? Och man ska lägga märke till
              att det redan i dag finns subventioner till en del av de här förnybara
              energislagen.
            </seg>
            <seg n="80920580">
              Jag har följt den här frågan. Jag var en av dem som var med och
              skrev den här texten som Lise Nordin citerade när jag var ordförande
              i näringsutskottet. Det som man ständigt återkommer till när man
              gör beräkningar, som inte är särskilt komplicerade, är att det
              uppstår ett elunderskott när man börjar stänga ned kärnkraftverken.
              Då måste man börja importera. Det är möjligt att Lise Nordin vill
              göra det, men jag vill inte göra det eftersom den importen kommer
              att vara baserad på fossila bränslen.
            </seg>
            <seg n="b1d9462c">
              Å ena sidan har Miljöpartiet ganska stora krav på att det ska
              vara garantier om att det inte utgår statliga subventioner, men
              sedan när det kommer till Miljöpartiets eget alternativ är det
              otroligt oklart vad det egentligen är annat än att det är vindkraft
              eller förnybart. Man får aldrig någon riktig klarhet i kärnfrågan
              i detta, nämligen storleksordningen. Storleken spelar roll. Det
              är en väldig skillnad på att ha fem sex vindkraftsparker som producerar
              när det blåser och bioenergi som producerar så länge det inte
              blir alltför stora konflikter med andra som vill utnyttja skogen
              i det här fallet.
            </seg>
            <seg n="5833c239">
              Det vore väldigt bra för svensk energidebatt om Miljöpartiet
              kunde ställa motsvarande krav på garantier, beräkningar och precision
              på sina egna alternativ.
            </seg>
          </u>
          <note type="speaker" n="6b23e3f5">
            Anf. 68 Statsrådet ANNA-KARIN HATT (C):
          </note>
          <u who="Q3562306" xml:id="i-4b90b2509b81ea5f-24" n="c290bb5f">
            <seg n="c9c3ec79">
              Fru talman! När man pratar om subventioner är det precis som
              Carl B Hamilton sade, nämligen att det paradoxala verkar vara
              att regeringen använder sig av en mer långtgående definition än
              den som Lise Nordin och Miljöpartiet företräder.
            </seg>
            <seg n="a59f70fd">
              Jag redogjorde för att regeringen har gått igenom alla de lagar
              och regler som finns i Sverige på alla de områden där det skulle
              kunna finnas någon bestämmelse som gav kärnkraften en positiv
              särbehandling jämfört med andra energislag. Vi har kommit fram
              till slutsatsen att så är det inte. Det är i grunden mycket bra.
              Vi har tydliggjort att den positiva särbehandling som har funnits
              när regeringen tidigare har meddelat undantag från koncernbidragsreglerna
              genom koncernbidragsdispenser är en möjlighet som vi inte har
              för avsikt att använda framöver. Det är ett mycket viktigt besked.
            </seg>
            <seg n="78033877">
              Om man ska ha en bra debatt tror jag att det är mycket viktigt
              att vi anstränger oss för att lyssna på varandra i sak. Jag lyssnade
              mycket noga på det Lise Nordin sade. Hon sade att jag hade sagt
              att kärnkraftsbolagen bara behöver garantera 11 miljarder. Då
              måste Lise Nordin ha lyssnat väldigt slarvigt. Jag upprepar det
              gärna. Jag sade att vi har höjt det belopp som bolagen måste garantera
              från 3 miljarder till 11 miljarder. Det är fyra gånger högre än
              vad det var tidigare. Ovanpå det har vi säkerställt att de sakförsäkringar
              som varje bolag måste ha måste finnas i det ägarbolag som driver
              reaktorerna så att de finns tillgängliga och gripbara om det skulle
              hända en olycka. Det ger ytterligare 1520 miljarder kronor ovanpå
              de 11 miljarderna. Utöver de här två sakerna, utöver 11 miljarder
              och dessa 1520 miljarder, har vi också infört ett obegränsat skadeståndsansvar.
              Det gör att vi kan ta alla de tillgångar som finns i det ägarbolag
              som driver reaktorn i anspråk om det, Gud förbjude, skulle inträffa
              en olycka i Sverige som gör att vi behöver ta resurser i anspråk
              för att åtgärda de skador som det skulle innebära.
            </seg>
            <seg n="af5124e5">
              Sedan refererade Lise Nordin till den tyska situationen. När
              det gäller den summa som bolagen ska garantera, oavsett företagets
              övriga tillgångar, ställer Sverige högre krav än nästan alla andra
              länder. Vi ställer mycket högre krav än vad Finland ställer. Vi
              höjer det som sagt från 3 till 11 miljarder kronor, vilket är
              nästan en fyrdubbling.
            </seg>
            <seg n="3b1b7381">
              I Sverige finns det dessutom en ordning som gäller för varje
              enskild tillståndsinnehavare. I Tyskland saknar de motsvarande
              krav. Där har de en enda gemensam, frivillig pool där reaktorägarna
              tillsammans har en pool av säkerhet på 25 miljarder kronor. Vi
              har olika förutsättningar i våra länder. Jag kan bara konstatera
              att Sverige i det här avseendet ställer högre krav än vad Tyskland
              gör.
            </seg>
            <seg n="506ff53a">
              Sedan har Tyskland en annan princip om ansvarsgenombrott i sin
              aktiebolagslagstiftning. Om jag skulle ta Lise Nordin på orden
              när hon säger att hon vill ha in ansvarsgenombrott i den svenska
              aktiebolagslagstiftningen skulle det få mycket stora konsekvenser
              för hela det svenska näringslivet. Det är en princip som i så
              fall skulle gälla i all företagsamhet. Det är ingenting som vi
              kan införa bara för en viss sorts näringsverksamhet i Sverige.
            </seg>
            <seg n="d77a7f7f">
              Alliansens energiöverenskommelse är tydlig och fungerar. Den
              leder till stora investeringar i ny energi varje dag. Faktum är
              att vi hade all-time-high förra året i energiinvesteringar. 40
              miljarder kronor investerades bara under 2011. Det är en ökning
              med 20 procent. Bara under 2011 installerades 350 nya vindkraftverk
              i Sverige för att ta enda exempel.
            </seg>
            <seg n="6a375d2a">
              Det är ett bevis för att regeringens energiöverenskommelse fungerar
              och att energipolitiken ger stabila och tydliga villkor som gör
              att aktörerna nu investerar starkt i ny energi.
            </seg>
          </u>
          <note n="53f27e97">
            I detta anförande instämde Jonas Jacobsson Gjörtler (M) och Helena
            Lindahl (C).
          </note>
          <note type="speaker" n="b4004903">
            Anf. 69 LISE NORDIN (MP):
          </note>
          <u who="Q4970036" xml:id="i-8b5ec69dd912f7d4-2" n="f5fd575f">
            <seg n="cb2a503f">
              Fru talman! Jag konstaterar att det finns representanter för
              regeringspartierna här som hellre vill ha en allmän debatt om
              framtidens energisystem. Det pratar jag väldigt gärna om, men
              just nu önskar jag att vi kunde prata om den här specifika frågan
              som handlar om att kärnkraften fortsatt subventioneras i Sverige.
            </seg>
            <seg n="23eea3ff">
              Jag har fortfarande inte fått något svar på vilken definition
              som regeringen utgår från när man säger att det inte finns några
              subventioner i Sverige.
            </seg>
            <seg n="c7a59ad7">
              Vad har man för underlag som gör att man gör en annan bedömning
              än Naturvårdsverket som senast i år fastslår i rapporten Potentiellt
              miljöskadliga subventioner att det begränsade försäkringsansvaret
              för kärnkraftsägarna är en subvention?
            </seg>
            <seg n="7e5103d3">
              Jag har heller inte fått något svar på frågan: Vem betalar kostnaden
              för en olycka motsvarande Fukushima om en sådan skulle ske i Sverige?
              De summor som Anna-Karin Hatt talar om är väldigt små i relation
              till de minst 1 000 miljarder kronor som olyckan i Fukushima bedöms
              kosta.
            </seg>
            <seg n="fb0babee">
              Att Miljöpartiet engagerar sig i den här frågan om kärnkraftssubventioner
              beror både på att det är ett svek mot riksdagen och svenska folket
              att man nu inte uppfyller löftet om att inte ha några subventioner
              och på att det försämrar förutsättningarna för förnybar energi
              när man håller kärnkraften under armarna.
            </seg>
            <seg n="9010d304">
              Sveriges befintliga kärnkraft är instabil, gammal och osäker.
              Vi står inför ett vägval. Ska vi satsa på ny kärnkraft eller 100
              procent förnybar energi? Branschen behöver få tydliga besked om
              vem som betalar kostnaden för en olycka.
            </seg>
            <seg n="bac8809d">
              Sverige har bland de bästa förutsättningarna för ett helt förnybart
              energisystem. I stället för att skapa bättre förutsättningar för
              den branschen ger regeringen inga klara besked om vem som betalar
              kostnaden för en olycka.
            </seg>
            <seg n="376c0426">
              Nyligen rapporterades att Sverige är sämst i klassen i EU på
              solel. Vi bedöms få en halverad utbyggnadstakt av förnybar energi
              fram till 2020 enligt regeringens egna officiella siffror. Det
              är uppenbart att det i Sverige finns en bromskloss för utbyggnaden
              av förnybar energi. Många företag inom förnybar energi flyttar
              utomlands.
            </seg>
            <seg n="a1e3ba05">
              Min fråga till ministern måste bli: Hur ska den förnybara energin
              få en rättvis chans att konkurrera när regeringen fortsätter att
              hålla kärnkraften under armarna?
            </seg>
          </u>
          <note type="speaker" n="e3a1a2ff">
            Anf. 70 Statsrådet ANNA-KARIN HATT (C):
          </note>
          <u who="Q3562306" xml:id="i-7c49a73ae214c0f9-2" n="c290bb5f" next="i-c3566ed3e12890e6-2">
            <seg n="f09d2292">
              Fru talman! Jag var väldigt tydlig gentemot Lise Nordin om att
              regeringen har gjort en gedigen genomgång och sökt i all lagstiftning
              och alla regelverk för att se om det finns någon bestämmelse någonstans
              som ger kärnkraften en positiv särbehandling jämfört med andra
              energislag. Vi har redovisat till riksdagen att det inte är så.
              Vi har också redogjort för att vi inte framöver kommer att använda
              de koncernbidragsdispenser som tidigare regeringar har utnyttjat
              eftersom det vore en subvention till kärnkraften.
            </seg>
            <seg n="dc543347">
              Det vi kan konstatera när vi går igenom till exempel skattelagstiftningen
              är att genom utformningen av fastighetsskatten och skatten på
              termisk effekt är kärnkraften tvärtom något hårdare beskattad
              än övriga energislag. På det kommer att en effekt av energiöverenskommelsen
              är att vi nu snabbt fasar in mer förnybar energi i det svenska
              systemet genom elcertifikaten.
            </seg>
            <seg n="ea302458">
              Att påstå att den förnybara energin inte växer i Sverige är med
              förlov sagt ett väldigt knepigt sätt att hantera verkligheten.
            </seg>
            <seg n="61d173d6">
              För några år sedan när vi antog energiöverenskommelsen satte
              vi upp målet om att vi till 2020 ska ha 50 procent förnybar energi
              i Sverige. Det var många som ifrågasatte det och sade: Hur ska
              det vara möjligt? Kommer vi att kunna nå målet? I dag kan vi konstatera
              att vi har 49 procent förnybar energi i det svenska energisystemet.
              Det är en effekt av att Sverige har bra förutsättningar men också
              att vi har bra styrmedel som tydligt styr utvecklingen mot mer
              förnybar energi. Det är i grunden väldigt bra och leder till att
              vi steg för steg kommer närmare ett långsiktigt hållbart samhälle
              och ett energisystem som blir mer diversifierat och bättre när
              det gäller att klara vår konkurrenskraft.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <u who="Q3562306" xml:id="i-c3566ed3e12890e6-2" n="c290bb5f" prev="i-7c49a73ae214c0f9-2">
            <seg n="3ec8e6c2">
              18 § Svar på interpellation 2011/12:355 om effekter av peak oil
              på svensk ekonomi
            </seg>
          </u>
          <note type="speaker" n="bff4558f">
            Anf. 71 Statsrådet ANNA-KARIN HATT (C):
          </note>
          <u who="Q3562306" xml:id="i-4b90b2509b81ea5f-25" n="c290bb5f">
            <seg n="f3a795d3">
              Fru talman! Per Bolund har frågat finansministern om han avser
              att utreda hur Sveriges ekonomi skulle påverkas vid en kraftig
              fördyring av oljepriset eller vid periodvis uteblivna oljeleveranser.
              Per Bolund har också frågat vilka åtgärder finansministern avser
              att vidta för att minska effekterna på svensk ekonomi av peak
              oil. Interpellationen har överlämnats till mig.
            </seg>
            <seg n="26c47e24">
              Världsmarknadspriset på olja har visserligen sjunkit de senaste
              månaderna men är fortfarande högt och ligger över 100 dollar per
              fat. Självklart påverkar det ekonomin i många länder, inte minst
              de som är mest oljeberoende. Samtidigt bidrar höga oljepriser
              också till att påskynda omställningen mot effektivare teknik och
              nya bränslen.
            </seg>
            <seg n="0a2f9630">
              Per Bolund refererar till den internationella energimyndigheten
              IEA och några av dess slutsatser. IEA är den viktigaste oberoende
              internationella expertorganisationen när det gäller att bedöma
              oljemarknaden. Tyvärr var Per Bolund väldigt selektiv när han
              refererade IEA:s slutsatser. IEA tror nämligen inte alls att det
              kommer att uppstå någon bristsituation inom överskådlig framtid.
              Den ökande globala efterfrågan tror man kommer att mötas med en
              kombination av vanlig råolja, utvinning ur oljesand och andra
              okonventionella fyndigheter och genom att man gör mer flytande
              drivmedel ur naturgas. IEA bedömer att denna produktionsökning
              kommer att ske till priser som är ungefär i nivå med dagens. Vår
              egen svenska expertmyndighet, Statens energimyndighet, gör samma
              bedömning.
            </seg>
            <seg n="22623819">
              Det innebär dock inte att det inte finns andra skäl, nog så goda,
              att minska beroendet av olja. Sverige har alltsedan 1970-talets
              oljekris blivit allt mindre beroende av olja. I dag används olja
              framför allt som transportbränsle, och det är i den sektorn som
              de största utmaningarna finns. Det är också här som regeringen
              har en av sina huvudsakliga långsiktiga prioriteringar, att bryta
              beroendet av fossila bränslen.
            </seg>
            <seg n="7e6b7469">
              För mig och regeringen ligger fokus på att bryta detta sista
              oljeberoende och därigenom minska vår energianvändnings miljöpåverkan.
              Därför vill vi fokusera arbetet och våra resurser på de åtgärderna.
            </seg>
            <seg n="0bd791f5">
              Oavsett var i Sverige vi bor är vi beroende av effektiva transporter.
              Det viktiga för mig och regeringen är att agera konkret och fortsätta
              att steg för steg genomföra Alliansens energi- och miljöpolitik
              så att vi redan 2030 kan ha en fordonsflotta som är oberoende
              av fossila bränslen. Det kommer att gynna både svensk ekonomi
              och svenska jobb.
            </seg>
          </u>
          <note type="speaker" n="3d357f3d">
            Anf. 72 PER BOLUND (MP):
          </note>
          <u who="Q5581337" xml:id="i-fdb72f33f981e38a-0" n="94708a30" next="i-2b1890e4cb6bd620-0">
            <seg n="8f8007d2">
              Fru talman! I vanliga fall brukar jag tacka för svaret. Det får
              jag väl för formens skull göra i dag också, men jag tycker tyvärr
              att det var ett magert svar. Det var inte så mycket att gå på,
              och jag hade hoppats att regeringen verkligen skulle reflektera
              över den här problematiken.
            </seg>
            <seg n="5d22b8a3">
              Jag riktade min fråga till finansministern eftersom jag anser
              att det här är en fråga som kan beröra Sveriges ekonomi och även
              resten av världens ekonomi i grunden. Jag ser det framför allt
              som en ekonomisk fråga, och därför är jag besviken över att finansministern
              inte ville svara på den här frågan. Den är egentligen inte ställd
              om huruvida peak oil finns utan snarare vad som händer med svensk
              ekonomi om de som diskuterar peak oil visar sig ha rätt.
            </seg>
            <seg n="f8305292">
              Den diskussionen skulle jag helst ha velat ha med finansministern,
              men jag är ändå glad att energiministern har besvarat den här
              frågan och att regeringen har reagerat.
            </seg>
            <seg n="7d3b3877">
              Min syn på ekonomi och politik över huvud taget är att man gärna
              får hoppas på det bästa men samtidigt ska planera för det värsta
              och förbereda sig på att det faktiskt kan bli till och med värre
              än man tror.
            </seg>
            <seg n="136c13a7">
              Jag tycker att det är på det sättet man också ska se på peak
              oil. Det finns de som har studerat de här frågorna mycket, bland
              annat en forskargrupp vid Uppsala universitet har tittat mycket
              och länge på oljetillgångar och den förbrukning som vi har i världen,
              och man hävdar att vi har ett problem i framtiden med att oljereserverna
              inte kommer att räcka till för att tillfredsställa efterfrågan
              och att det kommer att lägga en begränsning på ekonomin. Jag tycker
              att man har ett stort ansvar från regeringens sida att titta ordentligt
              på den frågan och också fundera på hur man kan minska Sveriges
              sårbarhet för stigande oljepriser och stor fluktuation i oljepriserna,
              vilket man diskuterar från de internationella experternas sida.
              Det tycker jag tyvärr inte att det här svaret från energiministern
              reflekterar, och det beklagar jag.
            </seg>
            <seg n="c43168d1">
              Tvärtom signalerar energiministern i sitt svar att den minskade
              tillgången på lättillgänglig olja som det verkar finnas en bred
              enighet kring vi refererade båda två till exempel till den internationella
              energiorganisationen IEA vars chef Fatih Birol säger att tillgången
              på lättillgänglig råolja kommer att minska framöver kommer man
              att kunna ersätta om man använder sig av tjärsand och andra icke-traditionella
              oljereserver och fossilgas som ska ge bränsle.
            </seg>
            <seg n="17cf04e6">
              Om regeringen bygger sina energiprognoser på detta tror jag att
              risken är stor att man invaggar sig själv och även svenska folket
              i en falsk trygghet. Det är svårt att hurra över att man ska använda
              tjärsand i högre utsträckning än i dag. Men det är också så att
              det finns många andra bedömare som inte delar uppfattningen att
              man på ett enkelt sätt kan ersätta den sjunkande tillgången på
              lättillgänglig råolja med de alternativa oljereserver som finns
              i världen.
            </seg>
            <seg n="74057347">
              Det är ett problem som är värt att ta på allvar just i och med
              att den lättillgängliga fossila råoljan är den resurs som har
              byggt upp västvärldens ekonomi, som har skapat den industrialiserade
              ekonomi vi har i dag. Vi vet också alla att oljan är en ändlig
              resurs. Om man inte lyckas ersätta den resursen med någon annan
              energiresurs är det mycket som pekar på att vi kommer att få en
              mycket besvärligare framtid än den resa som vi har gjort fram
              till den punkt där vi är i dag. Därför tycker jag att regeringen
              borde ta det här problemet på allvar.
            </seg>
            <seg n="4e196d6b">
              Vi ser också att fakta talar för att vi kanske har en begränsning
              i produktionen av olja. Ända sedan 2005 har oljeproduktionen i
              världen varit konstant, trots att efterfrågan har stigit, inte
              minst från Asiens sida. Antalet oljeproducerande länder minskar
              nu. Vi har producerande länder som går till att i stället bli
              oljekonsumenter. Då minskar exportmöjligheterna. Det här kommer
              att påverka Sverige i högsta grad.
            </seg>
            <seg n="58718604">
              Jag delar energiministerns syn på att vi måste minska oljeberoendet.
              Det är självklart en av de viktigaste åtgärder vi kan vidta. Men
              det jag anser är att regeringen inte har insett problemets fulla
              vidd och att man därför inte har styrmedel som tillräckligt snabbt
              för Sverige bort från oljeberoendet.
            </seg>
            <seg n="432602fd">
              Ett exempel är det mål som energiministern hänvisar till, att
              Sverige ska ha en fossilt oberoende fordonsflotta till 2030, där
              ministern eller någon annan i regeringen inte någonsin har lyckats
              förklara vad det egentligen betyder. Vad innebär en fossiloberoende
              fordonsflotta?
            </seg>
          </u>
          <note n="a18894ab">
            Anf. 73 ANITA BRODÉN (FP):
          </note>
          <u who="Q5581337" xml:id="i-2b1890e4cb6bd620-0" n="94708a30" prev="i-fdb72f33f981e38a-0">
            <seg n="5ff207c0">
              Fru talman! Jag vill börja med att tacka interpellanten för en
              viktig fråga som har ställts och en viktig interpellationsdebatt.
              För oss folkpartister, vi i nätverket Gröna Liberaler, har peak
              oil varit en väldigt aktuell fråga under ganska många år. Vi har
              diskuterat och vi har försökt analysera det här. Faktum är att
              när interpellationen ställdes till finansministern hade vi sedan
              länge bokat ett seminarium med just Kjell Aleklett, som nämns
              i interpellationen. Han är en världsledande expert. Temat för
              seminariet var just peak oil och vad det kommer att innebära för
              oss i Sverige.
            </seg>
            <seg n="e6583425">
              Prognosen som Uppsala universitet gjorde för tio år sedan ansågs
              väldigt pessimistisk, men i dagens ljus anses den för optimistisk.
              Vi kan säga att vi egentligen har en peak oil-platå just nu. Det
              är väldigt viktigt att vi tar vara på den perioden. Vi vet att
              vi är beroende av oljeimport från bland annat Ryssland och att
              det krävs en stor ökning, lika mycket som tre gånger Nordsjön,
              om vi ska kunna höja våra intäkter eller öka våra resurser.
            </seg>
            <seg n="fe96f612">
              Det som är viktigt att vi tar med i bedömningen är att även om
              vi hittar okonventionella energislag är det ett problem framför
              allt för urbefolkningen. Då tänker jag speciellt på tjärsand,
              på både hälsoproblem och miljöstörande problem.
            </seg>
            <seg n="aebc9f58">
              Det jag uppskattar väldigt mycket i ministerns svar är att ministern
              tar vara på tillfället och verkligen fokuserar på miljöaspekten,
              för det är ju omställningen och miljöfrågorna som det är mycket
              viktigt att vi tar in i det här sammanhanget. Ju förr vi kan göra
              detta dess bättre. Vi måste, precis som ministern skriver i sitt
              svar, bryta beroendet av fossila bränslen. Vi måste fortsätta
              arbeta för, och Sverige har ju tagit initiativ tillsammans med
              ett tredjeland, att ta bort subventionerna för den fossila användningen.
            </seg>
            <seg n="fbc8a99a">
              Men vi måste också, vilket också regeringen har tagit många kraftfulla
              initiativ till, få till en ökad biogasproduktion. Det är ju så
              att det gynnar såväl miljö som ekonomi och arbetstillfällen om
              vi arbetar i den riktningen. Vi vet som sagt att vi har en nådatid
              nu när vi ett tag till kan använda olja, men vi måste hela tiden
              fokusera på en värld utan fossil användning. Jag vet att Per Bolund
              och statsrådet Anna-Karin Hatt är otroligt medvetna om den klimatproblematik
              som vi har framför oss.
            </seg>
            <seg n="bc8cc74f">
              Vår allra största utmaning handlar om transporter, om trafiken
              och om de tunga transporterna. Där är arbetet nu helt inne på
              rätt spår när vi talar om både spårbunden trafik och elfordon.
              Här finns också möjligheter att använda en ny teknik för de tunga
              transporterna, elfordonstekniken med ledningar i vägbanan. Detta
              är nödvändigt. Det är den satsning som måste ske nu. Jag uppskattar
              att ministern fokuserade så pass mycket på det området.
            </seg>
          </u>
          <note type="speaker" n="6a8c4920">
            Anf. 74 Statsrådet ANNA-KARIN HATT (C):
          </note>
          <u who="Q3562306" xml:id="i-4b90b2509b81ea5f-26" n="c290bb5f">
            <seg n="65fbe76a">
              Fru talman! Mänsklighetens användning av olja och kol håller
              på att stöpa om förutsättningarna för liv på vår jord. IEA rapporterade
              så sent som i november förra året att fönstret för att nå tvågradersmålet
              nu snabbt håller på att stängas och att världens länder får skynda
              sig för att vi ska kunna sätta in foten innan dörren stängs.
            </seg>
            <seg n="7d77e157">
              75 procent av den olja som används i dagsläget kommer från Opecländerna.
              Det är en region med väldigt speciella geopolitiska förutsättningar
              som gör att vi varenda dag när vi tankar vid pumpen betalar extra
              för geopolitiska risker. Det är ett av många exempel på varför
              det är önskvärt att få en annan ordning. Både miljöskäl och rena
              geopolitiska skäl gör att det är värt att sträva efter en ordning
              där vi kan få en mer miljömässigt diversifierad produktion.
            </seg>
            <seg n="431846c4">
              Om vi ska kunna bryta beroendet både av olja och av kol måste
              vi agera snabbt, och vi måste se till att ta ansvar för att det
              svenska samhället är förberett för den utvecklingen. Vi har haft
              en väldigt glädjande utveckling i Sverige under många år. Från
              1970, när vi hade 80 procent fossilt i samhället som helhet, har
              vi lyckats halvera vårt oljeberoende. I dagsläget har vi 40 procent
              fossilt i samhället som helhet.
            </seg>
            <seg n="02b3affb">
              Den stora utmaning som återstår handlar om att ställa om vår
              transportsektor och vår fordonsflotta. Det är just därför som
              regeringen har slagit fast att vi till 2030 behöver ha en fordonsflotta
              som är oberoende av fossila bränslen, därför att det är där som
              den stora klimatvinsten kan göras. Det är där som vi kan se till
              att vi blir mindre sårbara för fluktuationer i världsmarknadspriset.
            </seg>
            <seg n="ab3eabf2">
              En rad styrmedel manövrerar ju i riktning mot att göra detta
              möjligt, styr så att Sverige faktiskt redan i år når upp till
              EU:s målsättning om 10 procent förnybart i transporterna. Det
              målet skulle vi nå till 2020. Vi når det redan i år i Sverige.
              Vi har den generellt verkande koldioxidskatten som är ett fantastiskt
              bra instrument för att driva ut det fossila och driva fram energieffektivisering.
            </seg>
            <seg n="7d714da6">
              Regeringen har gjort en lång rad insatser: forskning och utveckling
              kring andra generationens förnybara biobränslen, kring förnybara
              transporter, miljöbilspremien, supermiljöbilspremien, demonstrationsprogram
              för elfordon, skärpt miljöbilsdefinition och utökad skattenedsättning
              på biodrivmedel. Allt detta leder i rätt riktning och gör att
              Sverige när det gäller biodrivmedel faktiskt utvecklas snabbare
              än andra.
            </seg>
            <seg n="da340ed3">
              Men om vi ska nå hela vägen, klara hela utmaningen vi ska ha
              bort 90 procent fossilt i transportsektorn är det klart att vi
              kommer att behöva ytterligare styrmedel. Det är därför som jag
              har aviserat att jag inom kort kommer att tillsätta en utredning
              som ska få lämna förslag om vad det är för ytterligare styrmedel
              som behövs för att detta ska vara möjligt.
            </seg>
            <seg n="2ed492d6">
              Så sent som i går var jag i Lysekil och besökte Preemraff där
              de kunde beskriva hur de har kunnat utveckla sin biodiesel tack
              vare att regeringen faktiskt har beslutat om en fullständig skattebefrielse
              för biodiesel, etanol och biogas, en skattebefrielse som jag gärna
              ser att vi kan förlänga framöver just därför att den spelar roll
              för att ställa om våra drivmedel i mer förnybar riktning.
            </seg>
            <seg n="900aeeed">
              Ur regeringens perspektiv handlar problemet om att oljan är fossil.
              Den är skadlig för vårt klimat. Den bidrar till omfattande miljöpåverkan
              och innebär också att vi får en otrygg energiförsörjning som utsätter
              oss för risker. Allt detta är skäl för att minska vårt beroende
              av olja och se till att ställa om till en fossiloberoende fordonsflotta.
            </seg>
          </u>
          <note type="speaker" n="c8b96f3a">
            Anf. 75 PER BOLUND (MP):
          </note>
          <u who="Q5581337" xml:id="i-0a144cb4d55b01f7-0" n="94708a30">
            <seg n="aa06387d">
              Fru talman! Sverige importerar varje år olja för hisnande belopp.
              Vi anser att det är pengar som kan användas betydligt bättre än
              att betala för fossila bränslen till de länder som exporterar
              dem. Till exempel kan vi producera energi här i vårt eget land
              från biomassa, vind och sol. Det skulle förstärka Sveriges ekonomi
              i grunden och öka vår energitrygghet och energisäkerhet.
            </seg>
            <seg n="cc9f9b8b">
              Ministern hänvisar till att vi har minskat vårt oljeberoende
              sedan 70-talet. Det är bra. Vi svenskar ska vara glada över att
              vi har gått den vägen. Det är framför allt inom uppvärmningssidan
              som vi har minskat oljeberoendet. Det ska vi vara medvetna om.
              Det har tagit oss 40 år att gå från ett stort oljeberoende i uppvärmningssektorn
              till att ha ett litet oljeberoende.
            </seg>
            <seg n="77b6609e">
              Den fråga som regeringen och även svenska folket måste ställa
              sig är om vi har 40 år till på oss innan vi kan avveckla det fossila
              beroendet i trafiksektorn. Trafiksektorn är nästa stora sektor
              som vi måste röra oss framåt med. Där är jag inte alls så trygg
              som ministern är. Ministern säger att hon vill bryta oljeberoendet,
              men som vi ser det går utvecklingen tyvärr i fel riktning. Vi
              ser nu hur försäljningen av bilar som drivs med förnybar energiteknik,
              som kan drivas med rena förnybara bränslen, minskar radikalt i
              försäljningen. De bilar som ökar i antal är till hundra procent
              oljeberoende, framför allt dieselbilar med regeringens miljöpolitik
              som grund.
            </seg>
            <seg n="4ac20c97">
              Regeringens miljöpolitik leder i det här fallet till ett ökat
              oljeberoende. Vi får nya generationer av bilar ut på svenska marknaden
              som inte kan klara sig på annat än fossila bränslen. Det är inte
              ett recept för framtiden.
            </seg>
            <seg n="ca449ca1">
              Vägtrafiken är redan i dag till drygt 95 procent beroende av
              olja. Det är ett beroende som är en stor risk för svensk ekonomi.
              Om vi får en framtid där oljepriset fluktuerar mycket på en hög
              nivå, om vi får en framtid, som vissa spekulerar om, där vi inte
              kan räkna med att få leveranser på samma trygga sätt som hittills
              av olja, där leveranserna fallerar, kommer vi att ha stora problem
              med att klara vårt samhälle på det stabila sätt som vi har gjort
              hittills.
            </seg>
            <seg n="1bf692c2">
              Vår lösning är självklart att öka takten i omställningen av energisystemet
              och av transportsystemet bort från oljan. Den skattebefrielse
              som Anna-Karin Hatt talar om är något som Miljöpartiet redan har
              ställt sig bakom. Tyvärr har regeringen inte kommit med de beskeden
              när det gäller de rena biodrivmedlen. Det är ett icke-besked som
              tyvärr redan i dag skadar utvecklingen bort från de fossila bränslen.
              Marknaden vet inte vad som gäller, får inga besked från regeringen
              och har inget att förhålla sig till, vågar inte göra nödvändiga
              investeringar. Det är ett problem som inte leder bort från klimatförändringar
              och de problem som fossila bränslen för med sig eller problemet
              med att inte vara lika säker på leveranser av olja i framtiden.
            </seg>
            <seg n="c0d5c227">
              Vi ser redan i dag hur till exempel Kina knyter kontakter med
              afrikanska länder och länder runt om i världen för att få långsiktiga
              försäkringar om oljeleveranser. Det här visar för mig att peak
              oil och begränsningarna i oljetillgångar som Sverige och Europa
              kan räkna med inte är så säkra som vi har räknat med tidigare.
              Förutom det vi redan visste om, nämligen att klimatförändringarna
              är ett stort problem och ett stort hot som måste lösas, har vi
              också ett energiförsörjningsproblem som vi måste lösa. De två
              i kombination gör det tydligt för mig att den takt i omställningen
              vi har i dag inte är tillnärmelsevis tillräcklig.
            </seg>
            <seg n="834e4f27">
              Jag blir också orolig när energiministern hänvisar till att koldioxidskatten
              är det viktigaste instrumentet vi har, samtidigt som regeringen
              har skrivit att man inte tänker använda sig av koldioxidskatten
              i den fortsatta utvecklingen av att minska oljeberoendet. Det
              är för mig inte en logisk politik och inte en politik som leder
              oss bort från fossilberoendet i den takt som är nödvändig.
            </seg>
          </u>
          <note type="speaker" n="dcb476ff">
            Anf. 76 Statsrådet ANNA-KARIN HATT (C):
          </note>
          <u who="Q3562306" xml:id="i-4b90b2509b81ea5f-27" n="c290bb5f">
            <seg n="2348a07f">
              Fru talman! Per Bolund sade i sitt första inlägg att han vill
              hoppas på det bästa och planera för det värsta. Jag tycker att
              man ska se verkligheten som den är och planera för det bästa.
              Det är bästa sättet att se till att man gör det mesta möjliga
              av våra förutsättningar.
            </seg>
            <seg n="78c70e0e">
              Jag håller gärna med Per Bolund om att vi inte har 40 år på oss
              att ställa om vår fordonsflotta till att bli oberoende av fossila
              bränslen. Det är därför som regeringen har lagt fast visionen
              till 2030. Det innebär att vi redan om 19 år ska ha klarat av
              att fasa ut fossila bränslen ur den svenska fordonsflottan. Det
              är en högt ställd ambition, som är nödvändig för att vi ska klara
              våra klimatåtaganden. Det är en ambition som är nödvändig för
              att vi ska klara av att nå de mål som vi och världen behöver leva
              upp till 2030 om 19 år. Det är en stor och nödvändig utmaning.
            </seg>
            <seg n="001932f8">
              Det är därför som regeringen i vårpropositionen lämnade en rad
              viktiga besked. Det var ett helt biodrivmedelspaket. Vi utnyttjar
              de möjligheter som vi har enligt EU:s direktiv att fullt ut öka
              låginblandningen i helt vanlig bensin och helt vanlig diesel.
              Det gör att varenda konsument som tankar vid pumpen kommer att
              tanka 10 procent förnybart i vanlig bensin och 7 procent förnybart
              i vanlig diesel. Det är det snabbaste sättet att få ned koldioxidutsläppen
              i Sverige. Den åtgärden ensam minskar våra koldioxidutsläpp med
              600 000 ton.
            </seg>
            <seg n="753d753d">
              När det gäller villkoren för de höginblandade biodrivmedlen har
              vi i vårpropositionen angivit att vi kommer att återkomma i god
              tid innan den nuvarande skattebefrielsen för etanol, biogas och
              biodiesel löper ut med att beskriva hur de goda villkoren ska
              se ut framöver. Vi har sett hur skattebefrielsen har varit viktig
              för att driva fram nytt kunnande och ny utveckling i Sverige.
            </seg>
            <seg n="c12c9f55">
              Jag besökte Preemraff i Lysekil i går. De beskrev hur de tack
              vare skattebefrielsen har kunnat utveckla sin gröna biodiesel.
              Fram tills nu har de blandat in en andel om 15 procent av den
              i all diesel. Nu har de beslutat att fördubbla andelen, alltså
              öka den till 30 procent. Från och med fredag kommer all diesel
              att vara dubbelt så grön som tidigare.
            </seg>
            <seg n="2d45e55b">
              Det är viktigt att svensk företagsamhet ligger i framkant på
              området. Det gäller den svenska marknaden och än mer för att vi
              kan ställa kunnandet till förfogande för de behov som världen
              har att möta. Vi har ett ansvar i Sverige att göra det bästa möjliga
              av de fantastiska råvaror vi har. Vi har restprodukter från den
              svenska skogen. Vi har forskning och utveckling som ligger i framkant,
              och vi har miljömedvetna konsumenter som är beredda att göra miljömedvetna
              val.
            </seg>
            <seg n="0e5271da">
              Dessutom har vi bra styrmedel. Sedan 1991 har vi koldioxidskatten.
              Varje dag verkar koldioxidskatten för att steg för steg ställa
              om det svenska samhället i mer förnybar riktning och till mer
              energieffektivitet. Det är ett instrument som alliansregeringen
              har använt. Koldioxidskatten läggs på allt det som är ändligt
              och miljöbelastande, och den leder till ökad resurseffektivitet
              och långsiktig hållbarhet.
            </seg>
          </u>
          <note type="speaker" n="ae5cfa63">
            Anf. 77 PER BOLUND (MP):
          </note>
          <u who="Q5581337" xml:id="i-0a144cb4d55b01f7-1" n="94708a30">
            <seg n="debb6040">
              Fru talman! Jag blev uppriktigt glad när jag hörde energiministern
              tala här. För första gången någonsin har jag fått en definition
              av vad fossiloberoende betyder från en regeringsrepresentant.
              Uppenbarligen betyder det samma sak som fossilfri. Det var det
              energiministern sade i sitt anförande. Det är vårt mål också.
            </seg>
            <seg n="1f820a75">
              Varför säger ni inte fossilfri om det är det ni menar? Det vore
              ännu tydligare. Jag har pratat med representanter från trafikmyndigheter
              som har varit tvungna att gissa vad fossiloberoende betyder.
            </seg>
            <seg n="7b4c615f">
              Jag välkomnar beskedet från energiministern, och jag hoppas att
              energiministern och andra i regeringen kommer att använda sig
              av tillfället att sprida kunskapen om vad man menar med fossiloberoende.
              Det är egentligen en fossilfri fordonsflotta. Det är vad vi anser
              är helt nödvändigt för att bryta oljeberoendet och de risker som
              ett stort oljeberoende för med sig.
            </seg>
            <seg n="b6950f31">
              Vi ser redan i dag hur det finns tydliga kopplingar mellan den
              ekonomiska krisen som många länder i Europa är inne i och den
              oljekris som vi också är på väg in i. Vi ser hur de länder som
              är mest skuldsatta också är de som är allra mest beroende av att
              importera fossila bränslen för väldigt stora summor.
            </seg>
            <seg n="d8db0bba">
              Även om man tittar på oljeimporten per person är det tydligt
              att de länder som har de största ekonomiska problemen också är
              de som är mest beroende av import av fossila bränslen.
            </seg>
            <seg n="1d05a8eb">
              Det finns risk för att det i framtiden, med ett högt oljepris,
              kommer att vara begränsande för den ekonomiska utvecklingen i
              världen. Då kommer de länder som har kommit allra längs med att
              avveckla sitt beroende av fossila bränslen och framför allt olja
              att vara de som har den klart bästa möjligheten att konkurrera
              internationellt och få en industri som kan leverera tjänster på
              en internationell marknad. Det kommer att vara mycket viktigt
              för svensk industri.
            </seg>
            <seg n="acb6cd86">
              Därför hoppas jag att insikten om peak oil kommer att sprida
              sig både i regeringen och i resten av den svenska befolkningen
              och att man därför kommer att inse att takten i omställningen
              behöver öka framöver.
            </seg>
          </u>
          <note type="speaker" n="35ee195c">
            Anf. 78 Statsrådet ANNA-KARIN HATT (C):
          </note>
          <u who="Q3562306" xml:id="i-4b90b2509b81ea5f-28" n="c290bb5f">
            <seg n="9be5a35e">
              Fru talman! Det råder inga tvivel om att det är prioriterat för
              Sverige att genomföra den omställning som har skett i uppvärmningssektorn
              också i transportsektorn.
            </seg>
            <seg n="e6536fc1">
              Från regeringens sida har vi också sagt att målet är att de fossila
              bränslena i all uppvärmning ska vara helt utfasade till 2020.
              Det mesta är gjort, men det återstår en liten del. Den resterande
              delen ska vi ta bort till 2020.
            </seg>
            <seg n="62d892d3">
              Den stora utmaningen rör just transporterna. Det är en utmaning
              som Sverige delar med stora delar av världen. Det är just därför
              det är så viktigt att regeringen gör insatser i flera olika led.
            </seg>
            <seg n="a48af659">
              Vi har bra generellt verkande styrmedel i form av till exempel
              koldioxidskatten. Vi storsatsar från regeringens sida på forskning
              och utveckling av andra generationens biodrivmedel och nya drivsystem
              för elbilar till exempel. Vi satsar 800 miljoner kronor varje
              år från statens sida på att utveckla den tekniken.
            </seg>
            <seg n="35efa051">
              Till det har vi en rad mer riktade insatser, som miljöbilspremie,
              supermiljöbilspremie och skattebefrielse för de höginblandade
              biodrivmedlen att vi nu ökar låginblandningen.
            </seg>
            <seg n="34379447">
              Allt detta tillsammans med den förändrade miljöbilsdefinitionen
              gör att vi steg för steg ställer om den svenska fordonsflottan
              och ökar andelen förnybara drivmedel vid pumpen.
            </seg>
            <seg n="eab630ee">
              Per Bolund påstod i ett av sina tidigare inlägg att utvecklingen
              går åt fel håll. Det som spelar roll är vilka drivmedel som används
              i Sverige. Där kan jag se att andelen förnybart har ökat. Den
              har ökat till den milda grad att vi i Sverige redan nu når upp
              till målet om att ha 10 procent förnybart i den svenska drivmedelssektorn.
              Dit skulle vi nå till 2020, men vi klarar det redan i år, tack
              vare att vi har bra, generellt verkande styrmedel.
            </seg>
          </u>
          <note n="60c41fbf">
            Överläggningen var härmed avslutad.
          </note>
          <note n="ed3a02ce">
            19 § Bordläggning
          </note>
          <note n="6a224330">
            Anmäldes och bordlades
          </note>
          <note n="5a115078">
            20 § Anmälan om interpellationer
          </note>
          <note n="985cff16">
            Anmäldes att följande interpellationer framställts
          </note>
          <note n="2f22c219">
            den 29 maj
          </note>
          <note n="f53d4834">
            Arhe Hamednaca
          </note>
          <note n="0844732c">
            Hillevi Larsson
          </note>
          <note n="0844732c">
            Hillevi Larsson
          </note>
          <note n="16e8336d">
            Interpellationerna redovisas i bilaga som fogats till riksdagens
            snabbprotokoll tisdagen den 5 juni.
          </note>
          <note n="cef99641">
            21 § Anmälan om frågor för skriftliga svar
          </note>
          <note n="9f7bd1d7">
            Anmäldes att följande frågor för skriftliga svar framställts
          </note>
          <note n="7ac020c5">
            den 25 maj
          </note>
          <note n="e5c6ccc2">
            Gunnar Sandberg
          </note>
          <note n="9929e640">
            den 28 maj
          </note>
          <note n="1849bf6c">
            Elin Lundgren
          </note>
          <note n="2f22c219">
            den 29 maj
          </note>
          <note n="d481c140">
            Peter Persson
          </note>
          <note n="06548c9e">
            Frågorna redovisas i bilaga som fogats till riksdagens snabbprotokoll
            tisdagen den 5 juni.
          </note>
          <note n="8a2f7351">
            22 § Anmälan om skriftliga svar på frågor
          </note>
          <note n="c3e7ba1d">
            Anmäldes att skriftliga svar på följande frågor inkommit
          </note>
          <note n="7ac020c5">
            den 25 maj
          </note>
          <note n="b744e233">
            Mats Pertoft
          </note>
          <note n="2f22c219">
            den 29 maj
          </note>
          <note n="077262bd">
            Gunvor G Ericson
          </note>
          <note n="077262bd">
            Gunvor G Ericson
          </note>
          <note n="a54b4d75">
            Svaren redovisas i bilaga som fogats till riksdagens snabbprotokoll
            tisdagen den 5 juni.
          </note>
          <note n="923f1990">
            23 § Kammaren åtskildes kl. 19.03.
          </note>
          <note n="2509f327">
            Förhandlingarna leddes
          </note>
          <note n="36063ac4">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
