<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--134</head>
          <docDate when="2011-06-20">2011-06-20</docDate>
        </div>
      </front>
      <body>
        <div>
          <note n="cf460cf5">
            ﻿
          </note>
          <note n="c1e3e3f4">
            Riksdagens protokoll
          </note>
          <note n="c9eb0923">
            2011/12:134
          </note>
          <note type="date" n="839cddab">
            Onsdagen den 20 juni
          </note>
          <note n="15b7f60b">
            Kl. 09:00 - 20:04
          </note>
          <note n="59e10c22">
            1 § Justering av protokoll
          </note>
          <note n="3a8093f0">
            Justerades protokollet för den 14 juni.
          </note>
          <note n="4b097eea">
            2 § Anmälan om återtagande av platser i riksdagen
          </note>
          <note n="4b728600">
            Talmannen meddelade
          </note>
          <note n="f477c998">
            att Gunnar Andrén (FP) skulle återta sin plats i riksdagen från
            och med den 21 juni, varigenom uppdraget som ersättare för utbildningsminister
            Jan Björklund (FP) skulle upphöra för Martin Andreasson (FP) och
          </note>
          <note n="0f462804">
            att Linda Arvidsson Wemmert (M) skulle återta sin plats i riksdagen
            från och med den 23 juni varigenom uppdraget som ersättare skulle
            upphöra för Tomas Avenborg (M).
          </note>
          <note n="561e3972">
            3 § Anmälan om kompletteringsval
          </note>
          <note n="98037ba4">
            Talmannen meddelade att Moderata samlingspartiets riksdagsgrupp
            på grund av uppkomna vakanser anmält Sofia Arkelsten som ledamot
            i Utrikesnämnden och Ewa Thalén Finné som ledamot i riksdagsstyrelsen
            från och med den 1 september.
          </note>
          <note n="b8eda95a">
            Talmannen förklarade vald till
          </note>
          <note n="b4345de1">
            ledamot i Utrikesnämnden
          </note>
          <note n="94606a1e">
            Talmannen förklarade vald från och med den 1 september till
          </note>
          <note n="89a763a4">
            ledamot i riksdagsstyrelsen
          </note>
          <note n="acc2e547">
            4 § Utökning av antalet suppleanter i utrikesutskottet
          </note>
          <note n="416d762a">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i utrikesutskottet skulle utökas
            från 29 till 30.
          </note>
          <note n="d96e4e7a">
            Kammaren medgav denna utökning.
          </note>
          <note n="b5f41c1b">
            5 § Val av extra suppleant i utrikesutskottet
          </note>
          <note n="e284ca17">
            Företogs val av extra suppleant i utrikesutskottet.
          </note>
          <note n="bd6a67a1">
            Kammaren valde i enlighet med valberedningens förslag till
          </note>
          <note n="e7acb6f3">
            suppleant i utrikesutskottet
          </note>
          <note n="aab8facb">
            6 § Hänvisning av ärenden till utskott
          </note>
          <note n="bf1d88ca">
            Föredrogs och hänvisades
          </note>
          <note n="092873bd">
            7 § Riktlinjer för den ekonomiska politiken och Redovisning av
            skatteutgifter 2012
          </note>
          <note n="e988d27e">
            Föredrogs
          </note>
          <note type="speaker" n="f8738668">
            Anf. 1 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-eed1bfcedc63ee52-0" n="e15088ef">
            <seg n="01d46600">
              Herr talman! När riksdagen i dag samlas till avslutning och ska
              besluta om riktlinjerna för den ekonomiska politiken är det inte
              midsommargrönska och ljus som är bilden på den ekonomiska näthinnan,
              framför allt inte om vi tittar ut över Europa.
            </seg>
            <seg n="226d31b4">
              Finanskrisen har blivit bankkris och statsfinansiell kris med
              mycket allvarliga konsekvenser i länder och för många människor.
              Kostnaderna för oredan är höga i form av stora nedskärningar och
              besparingar, hög arbetslöshet och samhällen som i alla fall i
              några fall är nära att brytas sönder. Framtidstron eroderar. Främlingsfientlighet
              och extremism vinner ny mark. Och möjligen har vi ännu inte heller
              sett det värsta.
            </seg>
            <seg n="fd084b09">
              I Sverige kan vi känna igen en del från vårt eget 90-tal. Vi
              känner till kostnaderna för att förlora greppet. Vi vet hur smärtsamt
              det är att skära ned och spara. Men vi vet också att saneringsprogram
              inte behöver vara för evigt.
            </seg>
            <seg n="4e65d14f">
              Vi vet betydelsen av ordning och reda och av ramverk och transparens
              men också av ansvarsfulla parter på arbetsmarknaden, av en väl
              fungerande lönebildning som kan leverera både konkurrenskraft
              och reallöneökningar och av att vi alla kan hålla vår del av det
              kontrakt i samhället som måste finnas för att vi på sikt ska kunna
              leverera i form av arbete och välstånd.
            </seg>
            <seg n="10f78fe1">
              Att vi i snart två decennier har kunnat bocka av budgetdisciplin,
              produktivitet och en väl fungerande lönebildning spelar stor roll
              för att vi i dag står lite utanför det som är den europeiska verkligheten.
              Det är något vi ska slå vakt om och vara glada över och som vi
              ska fortsätta utveckla.
            </seg>
            <seg n="ea783ae2">
              Men vi måste också vara oerhört vaksamma, inte minst när det
              gäller stabiliteten i det finansiella systemet. Irland och Spanien
              är två aktuella exempel på kraften i och den oro som kan finnas
              och som man bör känna inför fastighetsbubblor, hög skuldsättning
              i den privata sektorn och alltför svaga banksystem för att bära
              upp detta.
            </seg>
            <seg n="871b7745">
              Jag vill särskilt betona vikten av att hålla ögonen på stabiliteten
              på bostads- och bolånemarknaderna. Även om bilden av den svenska
              ekonomin är helt annorlunda än i många andra europeiska länder
              ser vi brister också här. Förutom den oro man kan känna över hög
              privat skuldsättning och situationen på bostadsmarknaden har vi
              för låg ekonomisk tillväxt, ökade klyftor och en alldeles för
              hög arbetslöshet.
            </seg>
            <seg n="9ef19596">
              Regeringens prognoser för utvecklingen under de kommande åren
              är dessutom mer optimistiska än vad många andra bedömare ger uttryck
              för. Så har det varit ganska återkommande. Såväl Pär Nuder som
              Thomas Östros har i samband med vårbudgetar rest frågetecken för
              hur realistiska regeringens framtidsutsikter egentligen har varit,
              för att sedan få rätt när finansministerns beräkningar möter höstens
              bistra verklighet.
            </seg>
            <seg n="7783854d">
              Nu kan man återigen ställa frågan om hur realistiska prognoserna
              framöver är, inte minst när det handlar om arbetslösheten på ett
              par, tre års sikt, där de mest framstår som fantasifulla förhoppningar,
              framför allt eftersom de inte följs upp med en politik som skulle
              kunna leverera de nya jobb som måste till för att förhoppningarna
              ska infrias. Det är ju knappast med ökad andrahandsuthyrning av
              bostadsrätter som massarbetslösheten i Sverige kan brytas.
            </seg>
            <seg n="756abb29">
              Arbetslösheten kommer därför även under de kommande åren att
              vara det stora problemet i Sverige trots att det var just jobbfrågan
              som regeringen för snart sex år sedan gick till val på att lösa.
              Resultaten uteblir alltså.
            </seg>
            <seg n="90d27e23">
              I dag är sysselsättningsgraden lägre och de arbetslösa fler än
              när regeringen Reinfeldt tillträdde. Oavsett hur man väljer att
              mäta arbetslösheten bland de unga är den alldeles för hög. Särskilt
              allvarligt är att långtidsarbetslösheten har långt mer än fördubblats.
              Av dem som i dag är arbetslösa har 70 000 inte haft jobb de senaste
              två åren, och regeringen har placerat drygt 30 000 människor i
              fas 3.
            </seg>
            <seg n="df9de9bb">
              Det borde i dag vara tydligt för alla att det inte räcker med
              sänkta skatter för att jobben ska bli fler. Det är inte genom
              att förstöra trygghetssystemen som det skapas fler jobb. Det är
              inte med ökade klyftor som jobben blir fler. Det är inte genom
              ökade ekonomiska skillnader mellan män och kvinnor som Sverige
              blir starkare. Det är inte med nedskärningar på utbildning som
              vi kan utveckla vårt land.
            </seg>
            <seg n="c3061ab3">
              Herr talman! Socialdemokraternas inriktning för den ekonomiska
              politiken vilar på tre stabila fundament. Det första och grundläggande
              är stabila offentliga finanser. Det andra är en aktiv näringspolitik
              som kan stärka vår konkurrenskraft och därigenom också öka efterfrågan
              på arbetskraft. Det tredje är att investera i kunskap, kompetens
              och omställningsförmåga.
            </seg>
            <seg n="adfef7d9">
              För oss är det självklart att ta ansvar för de offentliga finanserna.
              De ramverk som vi införde i samband med saneringen av de svenska
              statsfinanserna har i dag fått ökad acceptans i det svenska politiska
              systemet. Det är väldigt bra. Men lika benhårda som vi är på ordning
              och reda i statsfinanserna, lika grundläggande är också insikten
              om att starkare statsfinanser i sig inte är tillräckligt för att
              skapa framtidens tillväxt och de nya jobben.
            </seg>
            <seg n="bd4022bb">
              Vi behöver en aktiv näringspolitik för att stärka konkurrenskraften
              och öka efterfrågan på arbetskraft, en näringspolitik som gör
              att människor kan starta företag och att befintliga företag kan
              växa och ta nya marknadsandelar.
            </seg>
            <seg n="50b79826">
              Sedan mycket lång tid konkurrerar Sverige och svenska företag
              med kunskap, kvalitet och förnyelse. För oss har aldrig vägen
              framåt bestått av sänkta löner, mindre kunskap och sämre arbetsmiljö.
              Vi vet att någon annan alltid kommer att vara där och bjuda under.
              Därför måste Sverige ständigt utvecklas och ligga längst fram
              i utvecklingen. När vi inte kan vara störst och billigast, då
              måste vi vara först och bäst och se till att kunna ta betalt för
              det.
            </seg>
            <seg n="b14390c3">
              Regeringen har försummat samverkan med näringslivet, och den
              klåfingriga viljan till inblandning i lönebildningen är beklaglig.
              Den tävlan i krav på sänkta löner som vice statsministern och
              näringsministern ägnar sig åt är i sak olycklig, men den visar
              också på regeringens inriktning: Det är lönekonkurrens som gäller
              när regeringen funderar på framtiden.
            </seg>
            <seg n="3a7a551c">
              Vi socialdemokrater vill i stället ha en konstruktiv dialog och
              ett samarbete kring forskning och innovation. Vi vill förbättra
              tillgången till riskvilligt kapital och satsa på att stärka hela
              innovationskedjan och villkoren för de forskningsintensiva företagen.
            </seg>
            <seg n="921c1172">
              När det är kunskap och kompetens som är framtiden för Sverige
              är naturligtvis skolan central. Och i skolan är det enskilt viktigaste
              att eleverna möter riktigt bra lärare. Därför behöver Sverige
              investera mer och bättre i just lärarna. Skolledare måste ges
              möjlighet till fortsatt pedagogiskt utvecklingsstöd. Framstående
              lärare måste kunna handleda och coacha andra. Lärare och rektorer
              behöver ständig kontakt med både forskare och praktiker för att
              kunna ta till vara de senaste forskningsrönen, fungerande metoder
              och utveckla sina verksamheter.
            </seg>
            <seg n="a210001a">
              För att lyckas bra krävs givetvis också ekonomiska resurser.
              Därför är vi kritiska till att regeringen vill fortsätta att skära
              ned på gymnasieskolan. Tvärtom är vår inriktning att fler måste
              klara sin gymnasieexamen och att de som lämnat skolan utan en
              sådan examen måste få chansen att skaffa en. För att pressa tillbaka
              ungdomsarbetslösheten krävs kraftfulla utbildningsinsatser med
              syfte att locka och lyfta så många ungdomar som möjligt till att
              klara en gymnasieexamen.
            </seg>
            <seg n="dacbf903">
              Vi vill därför införa ett utbildningskontrakt för unga arbetslösa
              under 25 år utan fullständig gymnasieutbildning. De ska följa
              en plan som leder till gymnasiekompetens. Till det kopplar vi
              också deras ersättning. Traineeplatser bör anordnas i både offentlig
              och privat sektor. För att öka kontaktytan mellan högskola och
              näringsliv och underlätta arbetsmarknadsinträdet vill vi också
              se traineeplatser för unga akademiker.
            </seg>
            <seg n="211e7c96">
              I en allt skarpare global konkurrens är den viktigaste konkurrensfördelen
              att lära nytt och ställa om snabbare än konkurrenterna. Sverige
              ska hävda sig genom att klättra i värdekedjan, inte genom sänkta
              löner. Omställningen av den svenska ekonomin är därför en fråga
              om kunskap och kompetens. Vuxenutbildningen och den yrkesinriktade
              arbetsmarknadsutbildningen bör därför byggas ut under kommande
              år.
            </seg>
            <seg n="c3455421">
              Allt fler kommer att vilja och behöva byta jobb under sitt liv.
              Det förutsätter trygghet. En bra arbetslöshetsförsäkring förbättrar
              matchningen på arbetsmarknaden. Försäkringar vid arbetslöshet
              och sjukdom är centrala i en politik för omställning, och de bör
              därför stärkas. Det ska vara lätt att växla mellan anställning
              och företagande. Den trygghet som anställda har vid sjukdom, arbetslöshet
              eller föräldraskap bör i större utsträckning gälla också företagare.
            </seg>
            <seg n="19b44934">
              Herr talman! För Socialdemokraterna är full sysselsättning målet
              för den ekonomiska politiken. Men i dag är arbetslösheten 8 procent,
              och det mesta talar för att den kommer att vara hög flera år framöver.
              Mest bekymmersam är den höga ungdomsarbetslösheten och den stigande
              långtidsarbetslösheten. Samtidigt står regeringen tomhänt och
              idélös. Med vår politik kan den negativa utvecklingen brytas.
              Sverige måste sätta jobben i centrum. Jag yrkar därför bifall
              till reservation 1.
            </seg>
          </u>
          <note n="e69456cf">
            I detta anförande instämde Bo Bernhardsson, Jörgen Hellman, Pia
            Nilsson, Marie Nordén och Maryam Yazdanfar (alla S).
          </note>
          <note type="speaker" n="1f4bab07">
            Anf. 2 MATS PERTOFT (MP):
          </note>
          <u who="mats_pertoft_b36794" xml:id="i-1ec06d610d581bef-0" n="aabce985">
            <seg n="a7b962a1">
              Herr talman! Jag vill börja med att yrka bifall till Miljöpartiets
              reservation.
            </seg>
            <seg n="8ef08648">
              Vi har en finansiell kris. Vi är alla medvetna om det. Sverige
              står sig relativt väl i denna värld. Men man kan fundera över
              vilket läge vi egentligen har.
            </seg>
            <seg n="6909c056">
              Det är relativt lugnt i nordliga Europa, men vart är vi på väg?
              Är det någon väg över huvud taget?
            </seg>
            <seg n="e1ff129c">
              Den här debatten ska handla om riktlinjerna för den ekonomiska
              politiken. När man läser regeringens förslag letar man efter riktlinjerna
              och färdriktningen. Att sitta stilla i båten kan fungera under
              en viss tid, men inte alltför länge. Vi ser redan hur debatten
              inom EU förändras. Man pratar mer om satsningar ett ord som för
              några månader sedan knappt hördes.
            </seg>
            <seg n="6654c9c7">
              Grundförutsättningarna här i Sverige är nu relativt goda. Vi
              lärde oss vår läxa på 1990-talet. De offentliga finanserna är
              i gott skick. Därom råder inget tvivel. Däremot kan man sätta
              frågetecken kring de privata finanserna. Hur ser det ut med hushållens
              skuldsättning? Det var ju ändå inte de offentliga finanserna som
              sänkte Spanien.
            </seg>
            <seg n="738bb05e">
              Vi i Miljöpartiet menar att man också måste titta på förutsättningarna
              för framtiden. Hur ser det ut när det gäller de ekologiska finanserna
              och miljösidan? Inte särskilt bra. Det ser till och med uselt
              ut. Utsläppen ökar.
            </seg>
            <seg n="973e8a53">
              Senast i går kom ett twittermeddelande från SNF:s ordförande
              om Riokonferensen. Han var helt förtvivlad över det förslag som
              nu vaskades fram.
            </seg>
            <seg n="3bc53597">
              Man måste titta på riktlinjer för ekonomisk politik. I ett modernt
              samhälle omfattar det inte enbart ekonomi. Det omfattar även miljön.
              Det omfattar framtiden.
            </seg>
            <seg n="dafb5965">
              När det gäller klimatförutsättningarna skulle jag snarare likna
              tillståndet i Sverige vid tillståndet i Grekland. Vad Grekland
              är på det ekonomiska området är Sverige på miljöområdet.
            </seg>
            <seg n="d54204dd">
              Vi i Miljöpartiet vill ha en klimatlag. Vi vill ha förutsättningar
              för att skapa ett långsiktigt hållbart Sverige ett samhälle som
              också långsiktigt kan bära en ekonomi och skapa förutsättningar.
              Det är nämligen detta det handlar om nu. När de offentliga finanserna
              är i ordning måste man titta längre än näsan räcker och inte bara
              värna om den trygga biten. Man måste se vidare och fråga sig:
              Hur gör vi?
            </seg>
            <seg n="ce20943b">
              Jag tycker att Tyskland är ett bra exempel. Där vågar man satsa
              på en klimatomställning som lyfter och skapar hundratusentals
              nya jobb. Det borde vi lära oss av.
            </seg>
            <seg n="4bca3cbc">
              Vi måste också se till att jobben kommer de där jobben som det
              pratades om i valet 2006. Då sade man från socialdemokratisk sida
              att jobben kommer, men de kom inte så snabbt, och allianspartierna
              pratade om massarbetslöshet. Nu pratar man inte alls om jobben,
              utan man talar om företagen som särintresse.
            </seg>
            <seg n="c74ab929">
              Vi menar att det måste till ordentliga villkorsförbättringar
              för småföretagen, för det är där jobben finns. Vi menar att arbetsgivaravgifterna
              för småföretagare måste sänkas. Vi menar också att sjuklöneansvaret
              inte fungerar för småföretagare. Det är där jobben finns, och
              det är där man måste satsa.
            </seg>
            <seg n="cddb8e58">
              Jag lärde mig själv som småföretagare hur viktigt det är att
              få det att gå ihop och ha rimliga förutsättningar. Det är detta
              en framtidspolitik måste handla om att skapa möjligheter och tro
              på framtiden nu när vi faktiskt har en stabil ekonomi. Och den
              ska fortsatt vara stabil, för den är förutsättningen också för
              ett uthålligt samhälle.
            </seg>
            <seg n="d75d4072">
              Då handlar det också om jobben för unga traineeplatser, sommarjobb,
              satsningar på skola och att se till att fler klarar skolan och
              får en bra start i livet. Då ska man inte hålla på och skapa lagar
              som gör att elever till exempel går ut yrkesprogrammen utan högskolebehörighet,
              vilket gör att de flyr från yrkesprogrammen. Är det så vi skapar
              jobben i Sverige genom att avråda eleverna från att lära sig praktiska
              hantverk? Utbildningsministern påstår motsatsen men tänker helt
              fel, och eleverna visar sig vara smartare än både regeringen och
              utbildningsministern.
            </seg>
            <seg n="35156e75">
              Det handlar om offentliga investeringar. När vi har denna stabila
              ekonomi måste vi också tänka oss för. Järnvägen är det bästa exemplet.
              Det flyttas transporter från järnväg till lastbilar för att järnvägen
              inte fungerar. Passagerare avstår från att åka med järnväg för
              att tågen inte går. När vi behöver ökad kapacitet är dessa år
              med stor arbetslöshet och stabila finanser de bästa åren att satsa.
              Då ska man se till att satsa på något som ger avkastning.
            </seg>
            <seg n="17692fcb">
              När det gäller den sociala tryggheten duggar varningarna allt
              tätare. I veckans nummer av tidskriften Fokus pekar man på hålen
              i det svenska trygghetssystemet.
            </seg>
            <seg n="4a61bb6f">
              Jag kommenterade efter nationaldagen Moderaternas Per Schlingmanns
              artikel i Svenska Dagbladet. Han skrev om statsindividualismen
              och Lars Trägårdhs forskning utifrån det och hur bra det passade
              med Alliansens politik. Per Schlingmann hade nog glömt bort hälften
              av det Lars Trägårdh skrev. Han skrev nämligen att denna individualism,
              som jag uppskattar starkt och som även passar väldigt bra för
              Miljöpartiet, framför allt bygger på att individen har en social
              trygghet, tryggheten att inte vara beroende av familjen.
            </seg>
            <seg n="a55113cb">
              Det är viktigt. Men det är den som eroderas och som blir allt
              svagare i dagens Sverige med dagens alliansregering. Det är den
              vi måste bygga upp igen för att det moderna samhälle som vi har
              i Sverige, som är globalt konkurrenskraftigt tack vare detta,
              ska fortsätta att vara konkurrenskraftigt.
            </seg>
            <seg n="1afa1e2f">
              Man kan inte bara ta det goda och glömma bort det man ska betala.
              Man kan inte vara nöjd med att ekonomin stämmer i dag och glömma
              bort att man måste satsa för framtiden. Man måste ha en färdriktning
              när man befinner sig i en ekonomisk krissituation i världen. Då
              kan inte ett land som Sverige bara ligga stilla och värna de sina,
              utan man måste se till att man har en strategi för framtiden.
            </seg>
            <seg n="b644d2bc">
              Det är just den strategin som jag saknar när jag tittar på regeringens
              förslag för framtiden när det gäller den ekonomiska färdriktningen.
              Jag undrar hur denna vårbudget från regeringens sida kommer att
              bidra till att skapa dels en parlamentarisk majoritet för det
              hela, dels en framtid inför hösten. Det här skulle ju visa vägen
              för höstens budget. Jag ser inte denna väg i regeringens alternativ.
            </seg>
            <seg n="f3d99ec2">
              Vi i Miljöpartiet har lagt fram konkreta förslag. Vi vill ha
              en klimatlag. Vi vill satsa på småföretagare. Vi vill satsa på
              ungdomar och traineeplatser. Vi vill framför allt bygga en grön
              framtid för det här landet.
            </seg>
          </u>
          <note type="speaker" n="c58794d5">
            Anf. 3 ERIK ALMQVIST (SD):
          </note>
          <u who="unknown" xml:id="i-0ac34e137a791658-0" n="7612e66f">
            <seg n="94b31b9a">
              Herr talman! Det talas av naturliga skäl mycket om det konjunkturella
              läget här i dag. Ibland får man känslan av att det talas om den
              kris som vi nu upplever som om det är någonting unikt eller som
              om vi är i mål bara vi kommer över det här hindret, och sedan
              ska vi inte behöva bekymra oss längre.
            </seg>
            <seg n="43de11b5">
              Det är lite oroväckande, tycker jag, att det är de tongångar
              som ofta råder under kristider. Man glömmer ganska snabbt bort
              erfarenheter från tidigare kriser.
            </seg>
            <seg n="9c2dcfc8">
              Under 90-talets ekonomiska kriser fanns det en ganska bred enighet
              om vikten av att varje nation har en självständig ekonomisk politik,
              framför allt en självständig riksbank och självständig penning-
              och räntepolitik.
            </seg>
            <seg n="54dea943">
              Den här erfarenheten försvann tyvärr runt om i Europa bara några
              år senare, bara några år efter att man började friställa riksbankerna
              runt om i Europa i slutet av 90-talet. Det är faktiskt en viktig
              delförklaring till att den nuvarande krisen har kunnat växa sig
              så stark.
            </seg>
            <seg n="146a8734">
              Även i Sveriges fall har vi i dag en regering som hela tiden
              aktivt har verkat för att Sverige också skulle dras in i eurohärvan
              på ett djupare plan. Som tur är har svenska folket haft ett något
              längre minne och därför sett till att vi har kunnat stå utanför
              åtminstone eurozonens kärna. Vi bör väl från riksdagens sida egentligen
              tacka svenska folket som inte lät regeringen härja fritt i denna
              fråga.
            </seg>
            <seg n="a2b1edb6">
              Vår självständiga ekonomiska politik har, som sagt, gjort att
              vi har klarat oss bättre än andra länder så här långt. Också vårt
              ansvarsfulla finanspolitiska ramverk har gjort att vi står hyfsat
              bra rustade jämfört med många EU-länder. Därom råder det såklart
              inget tvivel. Men konjunkturen slår indirekt även mot oss och
              kan komma att slå ännu hårdare än vad den har gjort hittills.
              Det är därför som många ekonomiska experter från alla håll och
              kanter är överens om att det nu är läge att satsa på sysselsättning
              och tillväxt och våga vara lite mer offensiv.
            </seg>
            <seg n="f32a69da">
              Jag vill nog mena att i ett sådant läge räcker det inte med att
              göra det lite billigare för folk att göra räkmackor till varandra
              eller att hyra ut lägenheter till varandra. Det behövs riktlinjer
              för en mer offensiv ekonomisk politik, en politik som främjar
              och stimulerar sysselsättning och tillväxt för att motverka och
              dämpa lågkonjunkturen och dess konsekvenser för Sveriges del.
            </seg>
            <seg n="fab286f2">
              Sverigedemokraterna har ganska långtgående ambitioner för budgetperioden.
              Vi vill vara tydliga med att vi är det parti som är bäst på välfärd,
              men vi är också bäst på tillväxt och på sysselsättning.
            </seg>
            <seg n="0d679169">
              När det gäller välfärden har vi ett särskilt fokus på pensionärer,
              på äldrevård och på sänkt skatt på pension. Vi satsar ganska omfattande
              medel på att förbättra tillgängligheten inom sjukvården. Vi satsar
              på skolan, inte minst gymnasieskola, komvux, yrkesvux och högre
              utbildning inom framför allt teknik och det naturvetenskapliga
              området. Vi stärker också a-kassan. Det är höjt tak och bättre
              villkor för deltidsarbetande.
            </seg>
            <seg n="195b118a">
              Vi föreslår en ganska omfattande myndighetssammanslagning. Vi
              ser i dag hur många hamnar mellan stolarna när Försäkringskassan
              bedömer att man i teorin skulle kunna arbeta och Arbetsförmedlingen
              gör en annan bedömning. Det blir liksom ingen myndighet som tar
              något riktigt helhetsansvar.
            </seg>
            <seg n="be975cf4">
              Vi menar att om samma myndighet tar ansvar för individerna från
              dess att de blir sjukskrivna till dess att de är tillbaka i arbete
              får man en bättre rättssäkerhet när det gäller myndighetsutövningen.
              Dessutom ser vi det här som en viktig ideologisk fråga.
            </seg>
            <seg n="48a34f3d">
              Vi vill ha en arbetslöshetsförsäkring som administreras och finansieras
              kollektivt. Vi tycker att det är en del av välfärdens kärna. Där
              skiljer vi oss från övriga oppositionspartier. Övriga oppositionspartier,
              de rödgröna partierna, tycker att det är upp till varje löntagare
              att själv betala en försäkringspremie för att ha rätt till en
              arbetslöshetsförsäkring. Vi delar inte den uppfattningen. Sverigedemokraterna
              menar att arbetslöshetsförsäkringen bör vara en del av välfärdens
              kärna.
            </seg>
            <seg n="db34584c">
              Jag sade att vi är bäst på välfärd jag har gett några exempel.
              Vi är också bäst på tillväxt. Vi satsar under den kommande budgetperioden
              stora medel på infrastruktur. Vi satsar inte minst på utbyggnaden
              av järnväg uppe i gruvdistrikten, som efterfrågas, och på en generell
              stärkning av infrastrukturen, som är välbehövlig i Sverige. Vi
              satsar på forskning. Vi satsar på energi och på lägre elskatt.
            </seg>
            <seg n="edf24ce8">
              Sverigedemokraterna är och kan framför allt vara, om samtalen
              kommer till skott, en garant för en långsiktighet i svensk energipolitik.
              Vi får nog vara ärliga där. Man talar ofta om att det behövs uppgörelser
              över blockgränserna så är det såklart för att få en långsiktighet.
              Men vi måste också vara ärliga och inse att den uppgörelsen sannolikt
              sker mellan Alliansen, Socialdemokraterna och Sverigedemokraterna,
              som kanske har en något mindre orealistisk syn på energipolitiken
              än Vänsterpartiet och Miljöpartiet.
            </seg>
            <seg n="e49c4385">
              Vi är också bäst på sysselsättning. Vi vill kraftigt minska arbetsgivaravgifterna
              för mindre företag och på så sätt göra arbetsgivaravgiften något
              mer progressiv. Det är väl egentligen ett lite liknande koncept
              som jobbskatteavdragen, där man riktar skattesänkningar till just
              de segment där de kan göra störst nytta. Det är små företag som
              då får möjlighet att nyanställa och växa.
            </seg>
            <seg n="72a72ea7">
              Precis som Vänsterpartiet och Miljöpartiet vill vi lätta sjuklöneansvaret
              för mindre företag. Det är en av de mest efterfrågade reformerna
              från svenska småföretag. Dock gör vi det på ett något mer ansvarsfullt
              sätt. Jag tycker att den modell som framför allt Miljöpartiet
              har presenterat hittills är lite märklig. Man bygger enorma tröskeleffekter.
            </seg>
            <seg n="3509c208">
              Ett företag med upp till tio anställda kan i praktiken ta ut
              hur mycket sjuklön man vill. Man skapar inte incitament för att
              jobba med friskvård. Men när man kommer till anställd nummer elva
              får man plötsligt ta hela ansvaret, även retroaktivt för de första
              tio. Den typen av tröskelbyggen tror vi inte på. Vi kommer att
              presentera en egen modell som ger en minst lika bra avlastning
              för de mindre företagen fast med mer välriktade incitament.
            </seg>
            <seg n="01a72949">
              Vi satsar på lärlingsjobb. Sverigedemokraterna har sedan många
              år tillbaka förespråkat en ny anställningsform för just lärlingar,
              som ett sätt att kunna erbjuda fler lärlingsplatser inom en större
              del av arbetsmarknaden, till unga framför allt. Vi föreslår att
              arbetsgivaravgiften slopas för unga lärlingar. Det är någonting
              som vi även budgeterat för under förra året.
            </seg>
            <seg n="3c53aef7">
              Socialdemokraterna talar nu om något slags traineeplatser. Man
              har inte specificerat speciellt mycket hur den här modellen ska
              vara utformad. Vi har sedan länge ett färdigt koncept, en färdig
              modell. Socialdemokraterna får gärna vända sig till oss för ytterligare
              samtal kring den frågan.
            </seg>
            <seg n="3716aad1">
              Vi utvecklar starta-eget-bidraget, som har gett goda effekter
              enligt de utvärderingar som har gjorts.
            </seg>
            <seg n="2daf42b9">
              Sverigedemokraterna är också bäst på trygghet och säkerhet. Vi
              satsar i storleksordningen ett par miljarder om året vi får återkomma
              med exakta siffror på att stärka rättsväsendet, och det är ändå
              den mindre satsningen på rättsväsendet. Den stora satsningen är
              att vi börjar ställa krav på riktiga straff framför allt för grövre
              brott och att vi också menar att polisen måste börja omprioritera.
              Polismän som är utbildade för att vara just poliser ska i första
              hand vara poliser. Det är inte rimligt att uniformerade, utbildade
              poliser ska behöva sitta vid skrivbordet halva sin tid eller till
              och med mer ibland, medan de ägnar enbart 1 procent av tiden till
              att patrullera ute på gator och torg, synliga i offentliga miljöer.
              Där behövs en omprioritering.
            </seg>
            <seg n="a90961d1">
              Vi satsar också på försvaret. Det ska inte råda någon tvekan
              om att Sverigedemokraterna är det mest försvarsvänliga partiet.
              Vi har hört hur ÖB efterfrågar ett par miljarder om året för att
              klara nuvarande ambitionsnivå. Det skjuter vi till redan 2013,
              men detta är en ambitionsnivå som vi sedan skruvar upp år för
              år. Vi kan inte ha ett försvar av den kvalitet som vi ser i dag.
              Bland annat skapar vi ett ekonomiskt utrymme för just uppgradering
              till nya Super-JAS som en del i ett ganska omfattande upprustningspaket
              för det svenska försvaret.
            </seg>
            <seg n="b20fd99e">
              Trots alla dessa satsningar lyckas vi sänka det totala skattetrycket
              jämfört med regeringen. Det vågar jag lova redan nu. Detta är
              framför allt möjligt genom att vi har en ansvarsfull invandringspolitik.
              På det gör vi en enorm besparing som inte övriga riksdagspartiers
              segregations- och massinvandringspolitik mäktar med i någon mening
              över huvud taget.
            </seg>
            <seg n="cd014c9d">
              De största kostnaderna ligger såklart på redan genomförd, misslyckad
              invandrings- och integrationspolitik. Det kan vi inte göra mycket
              åt nu, men bara genom att kraftigt begränsa nyinvandringen enligt
              en sverigedemokratisk politik räknar vi med att spara någonstans
              runt 100 miljarder kronor under budgetperioden.
            </seg>
            <seg n="93df9b04">
              Det offentliga Sverige mörkar ofta siffrorna när man ska räkna
              på kostnaderna för invandringen. Man ska till exempel se skillnaderna
              i uttag och konsumtion av välfärdstjänster mellan dem som anländer
              till Sverige och dem som bor här sedan förut. Trots detta har
              vi lyckats göra omfattande beräkningar, framför allt med hjälp
              av riksdagens utredningstjänst, RUT, där vi har kunnat specialbeställa
              utredningar runt om i samhället för att ta reda på de faktiska
              kostnaderna för massinvandringspolitiken.
            </seg>
            <seg n="783e0e20">
              Det här är den mest omfattande beräkningen som någonsin har gjorts
              i Sverige när det gäller nyinvandring och dess kostnader, och
              vi kommer att presentera den närmare i höst.
            </seg>
            <seg n="131c2c85">
              Herr talman! Jag är övertygad om att flertalet väljare föredrar
              en starkare välfärd och skattelättnader som finansieras med en
              mer ansvarsfull invandringspolitik framför en ökande invandring,
              som i dag, som i stället finansieras med en sämre välfärd och
              högre skatter.
            </seg>
            <seg n="6f01c6c6">
              Jag är därför övertygad om att vi har ett väldigt brett mandat
              ute bland folk, och med tanke på det menar jag att det är hög
              tid att andra partier börjar samtala med oss kring dessa frågor.
              Därmed vill jag yrka bifall till reservation 3.
            </seg>
          </u>
          <note n="de912bbe">
            I detta anförande instämde David Lång (SD).
          </note>
          <note type="speaker" n="870dffb5">
            Anf. 4 ULLA ANDERSSON (V):
          </note>
          <u who="ulla_andersson_ab2816" xml:id="i-4319aeaa04547f7c-0" n="f1a158b4">
            <seg n="7c4a2397">
              Herr talman! Jag tänkte att jag skulle börja lite snällt innan
              jag går över till politiken och vill därför börja med att önska
              talmannen, finansutskottets ledamöter och kansli och finansministern
              en trevlig sommar!
            </seg>
            <seg n="0e71f542">
              Den ekonomiska krisen inom eurozonen har utvecklats till en politisk
              kris för hela EU. Toppmöten och hastigt framtagna krispaket avlöser
              varandra. Nödlånen till de mest utsatta länderna, eller rättare
              sagt bankerna, för det är ju dit pengarna går, har villkorats
              med omfattande krav på besparingar, sänkta löner och uppluckrad
              arbetsrätt. Därtill har EU fattat beslut om ökad samordning av
              den ekonomiska politiken och skärpta budgetregler.
            </seg>
            <seg n="4fa2bb59">
              Inget av detta tar emellertid fasta på de bakomliggande, strukturella
              orsakerna till krisen. Orsaken till den nuvarande krisen har sin
              grund i den gemensamma penning- och valutapolitiken, vilket skapar
              makroekonomiska obalanser inom valutaunionen, och det manifesteras
              i stora skillnader i ländernas bytesbalanssaldon. Eftersom EU
              besynnerligt nog inte tycks se stora överskott i de nordeuropeiska
              ländernas bytesbalanser som ett problem läggs hela bördan för
              att komma till rätta med de makroekonomiska obalanserna på underskottsländerna
              i Sydeuropa.
            </seg>
            <seg n="80005aad">
              Nedskärningspolitiken har resulterat i fattigdom, social misär,
              minskad tillväxt och ökad arbetslöshet, vilket leder till statsfinansiella
              problem och nya krav på besparingar. De flesta inser nu emellertid
              att denna politik har nått vägs ände, och man kan väl se Vänsterpartiet
              som en plog i den ekonomiska debatten. För ett år sedan var vi
              tidigt ute med krav på ekonomiska stimulanser och att man ska
              kunna lämna EMU under ordnade former. Vi krävde att man skulle
              skriva ned olika länders skulder.
            </seg>
            <seg n="c719f3e2">
              Detta ansluter sig nu allt fler ekonomiska debattörer och journalister
              till. Det är till och med så att Peter Wolodarski numera springer
              om Socialdemokraterna på vänsterkanten.
            </seg>
            <seg n="eeb656b7">
              De länder som har starka statsfinanser och överskott i bytesbalansen
              måste nu ta sitt ansvar och genomföra finanspolitiska stimulanser
              för att öka efterfrågan i Europa och bryta den negativa spiral
              som för närvarande lägger en våt filt över Europas ekonomier.
              Sverige, som har extremt stora överskott i utrikeshandeln och
              mycket starka statsfinanser, hör till de länder som har störst
              möjlighet att genomföra olika finanspolitiska stimulanser och
              därmed bidra till ökad ekonomisk aktivitet i Europa.
            </seg>
            <seg n="bbe2bbdf">
              Inte minst därför borde vi göra som vi gjorde för ca 30 år sedan
              då vi gjorde de investeringar som troligtvis haft störst betydelse
              för att minska klimatutsläppen. Det handlar om stora strukturella
              investeringar i fjärrvärme, återvinningssystem och vattenrening
              investeringar som vi i dag har väldigt stor nytta av. Utan dessa
              hade våra utsläpp varit ännu större än vad de nu är.
            </seg>
            <seg n="2faafa43">
              Det var kloka investeringar som gjordes i en tid när vi hade
              sämre ekonomi än vad vi har i dag. Därför finns nu alla stenar
              på plats: Pengarna finns, behoven finns, vi har ansvar för att
              sätta folk i arbete, vi har ansvar för kommande generationer och
              även ett internationellt ansvar för att öka vår efterfrågan. Genom
              produktiva investeringar skapas jobb och hållbar tillväxt på både
              kort och lång sikt. Det är att ta politiskt ansvar. Och pengar
              har vi. Vi har en finansiell nettoförmögenhet på 635 miljarder
              plus övriga tillgångar. Våra statsfinanser är helt enkelt bland
              världens starkaste, som regeringen brukar säga.
            </seg>
            <seg n="f6dc7926">
              Investeringar behövs, för samtidigt som vi har god ekonomi har
              vi stora kvalitetsbrister i välfärden. Vi har bostadsbrist i över
              hälften av landets kommuner. 250 000 unga behöver en bostad. Vi
              har tåg som står stilla och kommer för sent och en järnväg som
              inte är utbyggd för den reseökning som har varit. Vi har Europas
              lägsta investeringsnivå i järnvägar och bostäder. Men pengar har
              vi. Frågan är vad vi ska ha dem till om vi inte ska ha dem till
              samhällsnyttiga, produktiva investeringar som skapar jobb och
              hållbar tillväxt.
            </seg>
            <seg n="2cc71664">
              Regeringen räknar helt kallt med att 390 000 personer i genomsnitt
              ska vara arbetslösa i år. Drygt var tredje arbetslös är långtidsarbetslös.
              Under de närmaste två åren räknar Arbetsförmedlingen med att 20
              000 nya jobb ska tillkomma. 390 000 arbetslösa ska alltså ställa
              sina förhoppningar till 20 000 nya jobb. Vi har massarbetslöshet,
              oavsett vad Anders Borg eller Kent Persson vill kalla det eller
              påstår.
            </seg>
            <seg n="953e29c2">
              Regeringens alternativ till investeringar har hittills varit
              att subventionera vissa lågproduktiva branscher. Denna politik
              har i bästa fall varit ett mycket kostsamt sätt att öka sysselsättningen
              och i värsta fall en helt verkningslös åtgärd. Pengarna har i
              stor utsträckning gått till vinster snarare än till nyanställningar.
              Samma pengar skulle ha resulterat i betydligt fler privata jobb
              om de använts till offentliga beställningar. Genom att prioritera
              offentliga investeringar går det att stärka den privata sysselsättningen
              och dessutom genomföra en rad konkreta, samhällsnyttiga projekt.
            </seg>
            <seg n="15a9c63d">
              Herr talman! För oss i Vänsterpartiet är full sysselsättning
              det överordnade ekonomiska målet. Vi föreslår en sysselsättningspolitik
              som bygger på investeringar i stället för skatteavdrag och utbildning
              i stället för låglönepolitik.
            </seg>
            <seg n="22235613">
              De förslag vi lägger fram handlar om att höja kvaliteten i välfärden,
              investera i infrastruktur och bostäder och höja ambitionerna i
              utbildningspolitiken. På det sättet vill vi sätta människor i
              arbete med att bygga en långsiktigt starkare ekonomi.
            </seg>
            <seg n="bd22e090">
              Dagens finanspolitiska ramverk måste moderniseras. Det som var
              gårdagens svar på de problem som var då kan inte vara dagens svar.
              Sedan 90-talskrisen har vi fått en allt högre strukturell arbetslöshet
              och en allt lägre sysselsättningsnivå. Sedan 1990 har Sverige
              haft en genomsnittlig arbetslöshet på 7,6 procent. Det är inte
              hållbart och borde mana till eftertanke när det gäller de problem
              vi har i dag. Allt fler tänker också efter. Allt fler börjar nu
              diskutera och ifrågasätta om ramverket som det är utformat i dag
              verkligen löser problemen med massarbetslöshet och låga investeringsnivåer.
            </seg>
            <seg n="165c62b8">
              I dag är det inte statsskulden som är problemet utan massarbetslösheten
              och den höga strukturella långtidsarbetslösheten. Dessa problem
              tar vi oss an. Därför föreslår vi ett alternativt ramverk där
              sysselsättningsmålet får den tyngd det behöver i både finans-
              och penningpolitiken och dess kloka, samhällsnyttiga, hållbara
              investeringar kommer till stånd.
            </seg>
            <seg n="f21bc2f6">
              Sveriges investeringar i infrastruktur och fastigheter har länge
              varit låga, såväl i ett historiskt som i ett internationellt perspektiv.
              Utbyggnaden av järnvägen motsvarar inte den ökade trafikmängden,
              vilket bland annat har gett problem med flaskhalsar i storstadsregionerna.
              Det har föranlett en rad tunga instanser att kritisera regeringen
              för bristen på offentliga investeringar.
            </seg>
            <seg n="44840b7e">
              Vi vill bygga ut och förbättra landets infrastruktur för att
              ta itu med uppgiften att bygga ett hållbart transportsystem i
              Sverige, ge företag bättre infrastruktur och skapa möjligheter
              för människor att pendla dit jobben finns. Vi föreslår en särskild
              satsning på kollektivtrafiken genom en utbyggnad av järnvägen
              och ökat underhåll samt en utbyggnad av tunnelbanan i Helsingfors.
            </seg>
            <seg n="cf4cc66b">
              Vi föreslår en rad direkta stöd till bostadsbyggandet för att
              skapa fler hyresrätter och en omfattande upprustning av miljonprogrammen.
              Vi vill energieffektivisera våra bostäder och våra välfärdslokaler,
              som skolor, förskolor och äldreboenden.
            </seg>
            <seg n="d62234b8">
              Vi vill också se riktade stöd till ökad tillgänglighet. Vi menar
              att personer med olika former av funktionsnedsättning har samma
              rätt att röra sig fritt som vi som har turen att inte behöva ta
              oss fram med olika hjälpmedel.
            </seg>
            <seg n="f1fb22d5">
              Vi vill bryta regeringens systematiska strategi att sätta press
              på de lägsta lönerna nedåt och i stället höja ambitionerna i utbildnings-
              och arbetsmarknadspolitiken. Det är kunskaper som bygger ett Sverige
              starkt långsiktigt, inte låga löner.
            </seg>
            <seg n="160cd5b6">
              I vår alternativa budget lägger vi fram förslag på en särskild
              utbildningssatsning för ungdomar i krisen för att se till att
              fler får en ordentlig yrkesutbildning. För att finansiera denna
              satsning föreslår vi en engångsskatt motsvarande 3,9 miljarder
              på de fyra storbankerna. Det finns all anledning att ta in en
              del av de övervinster de gör och sätta dem i produktiv användning.
            </seg>
            <seg n="09877c77">
              Herr talman! År 2013 beräknas den kommunfinansierade sysselsättningen
              minska med 18 000 personer, enligt regeringen. Det är en fortsättning
              av den minskning med 40 000 personer vi såg under den förra mandatperioden.
            </seg>
            <seg n="e2420174">
              Vänsterpartiet menar att det behövs investeringar i skolan, i
              äldreomsorgen och i sjukvården. Vi vill också värdesäkra statsbidragen
              till kommunerna. Välfärdsverksamheternas samhällsekonomiska betydelse
              behöver helt enkelt synliggöras. De satsningar vi vill göra bygger
              på kompetens och arbetsförmåga på lång sikt och stärker möjligheterna
              att förvärvsarbeta genom att barn- och äldreomsorgen byggs ut.
              Vi föreslår därför en rejäl satsning på äldreomsorgen som fullt
              utbyggd kan ge utrymme för 10 000 fler heltidstjänster.
            </seg>
            <seg n="007121ac">
              Samtidigt som Arbetsförmedlingen räknar med att 20 000 nya jobb
              ska komma de närmaste två åren tas 8 miljarder ut i privata vinster
              ur välfärden. Det motsvarar just lönerna för 20 000 anställda.
              Det är alltså jobb som vi redan har betalat lönerna för, men som
              i stället för att utföras som direkta arbetsinsatser i äldreomsorgen,
              i skolan eller i sjukvården går till privata vinster.
            </seg>
            <seg n="6a2e0e53">
              Regeringen väljer i det här läget att gå vidare i sin ideologiskt
              drivna privatiseringsiver genom lagstiftning i äldreomsorgen med
              tvångs-LOV och i specialistsjukvården. Kommuner och landsting
              ska alltså tvingas att privatisera, trots att inte ens näringslivets
              egna utvärderingar visar att privatiserad verksamhet har lett
              till ökad kvalitet eller effektivitet snarare tvärtom. Det vill
              säga att det har lett till färre anställda, färre med utbildning
              och sämre arbetsvillkor. Det är faktiskt så vinst skapas.
            </seg>
            <seg n="55e0b38e">
              Enligt en utvärdering som Studieförbundet Näringsliv och Samhälle
              har gjort handlar privatiseringar inte om något annat än ideologi
              och är en politik som gynnar riskkapitalbolag och framför allt
              drabbar multisjuka äldre. Det är helt enkelt en ideologisk fråga,
              säger Studieförbundet Näringsliv och Samhälle, vilket också LO
              gör i dag i en debattartikel. Det är en tydlig ideologisk fråga.
              Därför är det märkligt att Socialdemokraterna och Moderaterna
              står rygg mot rygg i den privatiserade välfärden, för det är faktiskt
              en ideologisk fråga som svårt sjuka äldre betalar priset för.
            </seg>
            <seg n="b2c67523">
              Vi vill i stället se en behovsstyrd välfärd, fri från kommersiella
              intressen, och i stället för att betala skatt till privata vinster
              använda pengarna till bättre kvalitet, fler anställda och kompetensutveckling.
              Det behövs helt enkelt en ny färdriktning. Rättvisa är produktiv,
              och ekonomisk jämlikhet är en framgångsfaktor för ett lands hela
              utveckling.
            </seg>
            <seg n="d6d37c4c">
              I vårt budgetalternativ skapas 120 000 nya jobb i privat och
              offentlig sektor. Och vi har ett offentligt sparande i nivå med
              regeringens. Vi avbetalar något mindre på statsskulden, eftersom
              vi menar att dagens stora problem inte är den låga statsskulden
              utan massarbetslösheten. Det är viktigt att sätta människor i
              arbete, att bygga Sverige långsiktigt genom ett brett program
              av hållbara samhällsinvesteringar i välfärd, bostäder och infrastruktur.
              Vi vill skapa jobbmöjligheter för hela landet. Det är att ta ansvar
              och föra ekonomiskt klok politik.
            </seg>
            <seg n="dc4c2a84">
              Jag yrkar bifall till vår reservation.
            </seg>
          </u>
          <note n="6f7bf970">
            I detta anförande instämde Jacob Johnson (V).
          </note>
          <note type="speaker" n="d1400ef6">
            Anf. 5 ERIK ALMQVIST (SD) replik:
          </note>
          <u who="unknown" xml:id="i-0ac34e137a791658-1" n="7612e66f">
            <seg n="a13c9021">
              Herr talman! Ulla Andersson talar sig varm för trygghetssystemen.
              Vänsterpartiet angriper ofta Alliansen för att avgiften till a-kassan
              har höjts några hundralappar för många löntagare. Det är såklart
              beklagligt. Sverigedemokraterna vill därför avskaffa hela avgiften.
              Vi tycker att arbetslöshetsförsäkringen bör vara en naturlig del
              av välfärdens kärna.
            </seg>
            <seg n="d0c95638">
              Min fråga till Ulla Andersson är: Varför vill Vänsterpartiet
              inte vara med oss på det tåget? Är skillnaden mellan Alliansen
              och Vänsterpartiet bara några hundralappar extra, men det ska
              fortfarande vara en privat finansierad premie från varje enskild
              löntagare för att över huvud taget komma in i systemet?
            </seg>
            <seg n="a1ed6beb">
              Något som Ulla Andersson talar sig mindre varm för är löntagarna.
              Vänsterpartiet det här framkommer i budgetmotionen vill avskaffa
              jobbskatteavdragen i deras helhet på sikt. Det slår såklart hårdast
              mot låginkomsttagare. För en person som har en lön på ungefär
              20 000 i månaden innebär det att skatten höjs med ungefär 30 procent,
              alltså inte procentenheter utan procent.
            </seg>
            <seg n="c2bf7845">
              Dessutom beräknas vi tappa ungefär 100 000 årsarbetskrafter på
              en sådan reform.
            </seg>
            <seg n="3445da5a">
              Sedan kommer Ulla Andersson med lite bankpopulism. Det låter
              stundom lite som Anders Borg, fast från Vänsterpartiets sida handlar
              det om att man ska punktbeskatta fyra privata bolag inom banksektorn
              med 3,9 miljarder kronor som en engångsbeskattning. Jag har svårt
              att uppfatta det som något annat än en liten chimär för att dölja
              det faktum att Vänsterpartiet, såvitt jag vet i alla fall, var
              delaktigt i beslutet att skjuta till 15 miljarder kronor av skattebetalarnas
              pengar från staten till samma banker. Jag tror att de flesta själva
              inser vilken summa som är störst, 3,9 miljarder eller 15 miljarder.
            </seg>
            <seg n="29e2d9b4">
              Då är frågan: Vilken sida står Ulla Andersson och Vänsterpartiet
              på, de stora bankernas eller skattebetalarnas?
            </seg>
          </u>
          <note type="speaker" n="35b43523">
            Anf. 6 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-1" n="f1a158b4">
            <seg n="512b7a77">
              Herr talman! Det var många frågor. Jag ska försöka ta mig igenom
              dem systematiskt. Vi får se om jag lyckas.
            </seg>
            <seg n="3b5e817c">
              Vänsterpartiet är det enda parti i den här riksdagen som har
              lagt fram ett heltäckande program för hur vi vill reglera finanssektorn.
              Vi har en rad olika förslag inom det området.
            </seg>
            <seg n="a41b687c">
              Vi har också lagt fram ett förslag om en engångsbeskattning av
              finanssektorn. Och vi tänker återkomma med en högre beskattning
              av finanssektorn än den som gäller i dag. Vi menar att det är
              dags att gå från ord till handling. Det är därför vi har lagt
              fram det här tillfälliga förslaget där vi vill använda en del
              av bankernas övervinster till produktiva investeringar.
            </seg>
            <seg n="64f52f46">
              De pengar som Erik Almqvist hänvisar till handlar om att staten
              gick in som en av ägarna och tillförde aktiekapital till Nordea.
              Pengarna finns på så sätt kvar hos skattebetalarna. Men vi menar
              att det nu är dags att återföra pengarna från Stabilitetsfonden
              tillbaka till staten.
            </seg>
            <seg n="d12ec8db">
              Vänsterpartiets skattepolitik handlar om att ingen som har jobb
              och tjänar under 28 000 får höjd skatt med vår politik. Däremot
              menar vi att jobbskatteavdraget vilket även andra ekonomiska bedömare
              menar, till exempel Lars Calmfors syftar till att sänka lönerna,
              att hålla ned löneutvecklingen. Det är jobbskatteavdragets syfte.
              Vi kan inte ställa upp på en politik som syftar till att hålla
              löneutvecklingen nere. Det är en stor orättvisa inbyggd i hela
              systemet eftersom den som är frisk och har turen att ha jobb betalar
              minst skatt. Sedan kommer pensionärerna som betalar något mer,
              och sjuka och arbetslösa betalar mest skatt i Sverige i dag. Det
              kan väl inte vara rättvist på något sätt. Vi menar därför att
              man måste se över skattesystemet för att komma till rätta med
              de orättvisorna.
            </seg>
            <seg n="303f6820">
              Jag får komma tillbaka till frågan om arbetslöshetsförsäkringen
              i min nästa replik eftersom jag bara har sju sekunder på mig.
              Därför är det inte så stor idé att börja med den.
            </seg>
            <seg n="d4854b68">
              Ingen som tjänar under 28 000 ska behöva betala mer skatt med
              vår politik.
            </seg>
          </u>
          <note type="speaker" n="8cbe300c">
            Anf. 7 ERIK ALMQVIST (SD) replik:
          </note>
          <u who="unknown" xml:id="i-0ac34e137a791658-2" n="7612e66f">
            <seg n="bc524e2e">
              Herr talman! Ulla Andersson säger att Vänsterpartiet ska gå från
              ord till handling vad gäller beskattning av finanssektorn. Den
              enda handling vi ser är en engångsskatt på fyra bolag inom banksektorn
              på 3,9 miljarder kronor. Det ska ställas i proportion till de
              15 miljarder kronor som Vänsterpartiet var med om att föra till
              Stabilitetsfonden som ska trygga alla banker. Det är alltså inte
              15 miljarder som är bokförda på Nordeas konto, som Ulla Andersson
              vill få det att låta som. De är bokförda som en del av Stabilitetsfonden.
            </seg>
            <seg n="de7df510">
              15 miljarder mot 3,9 miljarder. Skattebetalarna mot banksektorn.
              För mig är övervikten tydlig.
            </seg>
            <seg n="6070b44e">
              Det intressanta för en löntagare är hur mycket man får ut i lön,
              den disponibla inkomsten. Självklart är det så att om vi kan sänka
              skattetrycket kanske löneutvecklingen inte heller blir lika snabb,
              det vill säga bruttolönen. Men det intressanta för löntagaren
              är hur mycket pengar man får ut och vilken levnadsstandard man
              har råd med.
            </seg>
            <seg n="b6f459c6">
              Vi kan vända på det hela och säga att utifrån ett vänsterperspektiv
              kan vi höja skatten i all oändlighet. Till slut blir det 100 procent.
              Det kommer att leda till att ju högre skatten blir, desto högre
              måste löneutvecklingen vara för att matcha högskattepolitiken.
              Problemet är att det försämrar Sveriges konkurrenskraft enormt
              globalt sett. Sverige är en oerhört exportberoende nation. Det
              ligger inte i vårt intresse att driva upp priserna för svensk
              export så mycket som Ulla Andersson och hennes parti vill göra.
            </seg>
            <seg n="07a80fc7">
              Jag ser fram emot svaret på min första fråga om a-kassan, som
              jag hoppas kommer i andra repliken.
            </seg>
          </u>
          <note type="speaker" n="8d373b24">
            Anf. 8 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-2" n="f1a158b4">
            <seg n="ceefed82">
              Herr talman! Det intressanta är att Sverigedemokraterna aldrig
              någonsin, vad jag vet, har lagt fram ett förslag om hur man ska
              reglera finanssektorn eller beskatta kapitalet. Vänsterpartiet
              har en rad förslag. Jag kan rekommendera Erik Almqvist att läsa
              på lite.
            </seg>
            <seg n="f71cfc49">
              Sedan var det frågan om löner och skatter. Det är självklart
              viktigt för löntagarna att få ut höga löner. Det är en värdering
              av deras arbete. Ju mindre löneutveckling de har, desto mer pengar
              stannar kvar hos kapitalet. Det är en oerhört central maktfråga.
              Jag vet inte vad jag ska säga när jag hör dina påståenden.
            </seg>
            <seg n="abcacf54">
              Jag går över till frågan om arbetslöshetsförsäkringen. Regeringen
              har höjt avgifterna i arbetslöshetsförsäkringen. Som mest betalar
              man i dag 440 kronor. Vänsterpartiet tycker att en maxavgift bör
              vara 100 kronor. Vi vill ha skatteavdrag för både a-kasseavgiften
              och fackföreningsavgiften.
            </seg>
            <seg n="60690db5">
              Regeringen har skärpt kraven för att få ersättning från arbetslöshetsförsäkringen.
              I dag är det bara tre av tio inskrivna på Arbetsförmedlingen som
              får ersättning från arbetslöshetsförsäkringen. Så har det blivit.
              Det är en halvering sedan 2006. Det är just på grund av att regeringen
              har skärpt kraven för att få del av den inkomstbortfallsersättning
              som arbetslöshetsförsäkringen innebär.
            </seg>
            <seg n="4dbd0e09">
              Arbetslöshetsförsäkringen är en central del av löntagarnas maktmöjligheter.
              I och med att den organiseras genom fackföreningarna blir den
              så oerhört central. A-kassan är också golvet för löneförhandlingarna,
              och a-kassans nivå handlar också om att upprätthålla efterfrågan
              i en konjunkturnedgång, det vill säga en ekonomisk stabilisator.
              Om du förlorar jobbet ska du veta att du ändå har en viss ekonomisk
              trygghet och kan upprätthålla din konsumtion. Du ska fortsätta
              att kunna köpa byxor till barnen, gå till tandläkaren och så vidare.
            </seg>
            <seg n="f2aa8da8">
              Arbetslöshetsförsäkringen är en stor fråga. Att göra den obligatorisk
              innebär att ta ett viktigt redskap ur löntagarnas och fackföreningarnas
              händer. A-kassan är en nyckel för både löner och samhällsekonomi
              och är alltså en maktfaktor. Det är därför den är under systematiskt
              angrepp från den borgerliga regeringen.
            </seg>
          </u>
          <note type="speaker" n="e7ab4628">
            Anf. 9 ANNA KINBERG BATRA (M):
          </note>
          <u who="anna_kinberg_batra_c34f96" xml:id="i-431da589badc3b5d-0" n="510ff23a" next="i-e9fb94439723192d-0">
            <seg n="7201f845">
              Herr talman! Låt mig börja med att hålla med Ulla Andersson på
              åtminstone en punkt. Även jag vill instämma i tacket för den här
              säsongen och sommarhälsningarna till utskottets ledamöter och
              till er övriga som följer debatten.
            </seg>
          </u>
          <note n="2d9e71d5">
            Jag yrkar bifall till utskottets huvudförslag.
          </note>
          <u who="anna_kinberg_batra_c34f96" xml:id="i-e9fb94439723192d-0" n="510ff23a" prev="i-431da589badc3b5d-0">
            <seg n="f5cc8cbd">
              Så här års förra året stod vi också här och debatterade de ekonomiska
              riktlinjerna på basis av vårpropositionen. Då använde vi olika
              garderingar och uttryck av typen att det nu är bra läge här men
              det är oroligt i vår omvärld, att det är viktigt att ta höjd för
              fortsatt oro i Europa och att fortsätta att slå vakt om de starka
              svenska statsfinanserna. Man kunde kanske ha kopierat anförandena
              från förra gången. Det hade antagligen tyvärr inte hjälpt, eftersom
              oron runt omkring oss är om möjligt ännu större just nu.
            </seg>
            <seg n="db96e5f8">
              Förra året när vi stod här konstaterade vi i utskottets betänkande
              att de ekonomiska realiteterna hade förändrats under de få veckor
              som hade gått efter det att regeringen hade avlämnat sin proposition
              fram till att betänkandet lades fram. Då var skillnaden mellan
              prognoserna för det finansiella sparandet i samband med vårpropositionen
              och den här debatten och vad som faktiskt förelåg i höstbudgeten
              bara några månader senare över 60 miljarder kronor. Det motsvarar
              till exempel hela biståndet, hela polisorganisationen eller hela
              kriminalvården. Det motsvarar flera gånger de utgifter Sverige
              har för a-kassan eller liknande. Utan säkerhetsmarginaler hade
              vi inte kunnat ta ansvar för de statliga finanserna eller genomföra
              viktiga satsningar för jobb och tillväxt. Det har Sverige ändå
              kunnat göra trots oron runt omkring oss.
            </seg>
            <seg n="8d95004f">
              Jag drar framför allt tre lärdomar. En är vikten av fortsatta
              säkerhetsmarginaler även inför höstens budgetbehandling. Så sent
              som i går kom det nya prognoser från Ekonomistyrningsverket och
              i dag från Konjunkturinstitutet. Vi har säkert alla frågat oss
              hur reformutrymmet ser ut inför hösten. Det är alldeles för tidigt
              att ställa ut löften och prognoser mer i detaljnivå. Vi minns
              från förra året att realiteterna tyvärr kan förändras mycket.
              Det vi kan göra är att fortsätta att föra en ansvarsfull ekonomisk
              politik och ta höjd för fortsatt oro.
            </seg>
            <seg n="299fd073">
              Den andra lärdomen är att trots dessa dystra omvärldsprognoser
              har Sverige klarat sig förhållandevis väl. Vi har varit ett av
              de starkare länderna under de krisår som har gått. Vi har varit
              ett av få EU-länder som nu inte är i underskottsförfarande. Där
              befinner sig nästan samtliga EU-länder just nu, utom några. 23
              eller 24 länder befinner sig just nu i underskottsförfarande,
              och Sverige är ett av få som har sluppit det.
            </seg>
            <seg n="d49055e9">
              När OECD publicerade ett index över livskvalitet häromdagen framgick
              att Sverige är ett av de bästa länderna att bo och leva i enligt
              också lite mjukare variabler. Statsskuld, underskott och ansvarsfulla
              statsfinanser är inte allt. Till en god livskvalitet hör också
              att till exempel resurserna och välfärden är någorlunda jämnt
              fördelade, att skolan funkar, att man kan lita på stat och samhälle.
              Det är sådana faktorer där Sverige rankar högt, har gjort det
              länge och vill fortsätta att göra det länge. Sverige står starkt
              och håller ihop när det är oroligt runt om oss.
            </seg>
            <seg n="12939e23">
              Den tredje lärdomen är att vi måste fortsätta att vara aktiva
              inom EU-samarbetet, inom internationella forum, för att bygga
              ekonomin starkare och även ekonomin runt om oss.
            </seg>
            <seg n="d9ac42bb">
              I till exempel IMF:s prognoser över tillväxten i världen i år
              ser 80 procent av den ut att komma från andra regioner än Europa.
              Det ser ut som att det är regioner som Indien, Kina och många
              länder i Afrika där ekonomin växer, medan vi som har varit rika
              ett bra tag, till exempel i Europa och USA, fortfarande brottas
              med skuldkriser i många länder och har svårt att få fart på tillväxten
              i andra.
            </seg>
            <seg n="65c95770">
              Nu står vi här bara dagarna efter det grekiska nyvalet, dagarna
              inför EU-toppmötet och under möten som G20 och även klimatkonferensen
              i Rio. Det händer väldigt mycket nu i mötesform, särskilt inom
              EU-strukturerna. Det händer för lite i form av tillväxt och jobb,
              och det måste vi inom EU hjälpas åt med att sätta bättre fart
              på. Vi satt i morse i finansutskottet och diskuterade EU-budgeten.
              Det är för mycket fokus på olika nya centrala projekt och för
              lite fokus på att möjliggöra för ekonomierna att växa. Det skulle
              EU behöva mer av.
            </seg>
            <seg n="362ef792">
              Vad man än tycker om Europasamarbetet, eller EMU för den delen,
              påverkar nämligen tillväxten i Europa oss. Om till exempel tyskar
              eller spanjorer inte köper våra varor och tjänster kan vi sitta
              här inne och fördela och hålla koll på våra statsfinanser bäst
              vi vill, men med en mindre kaka att fördela. Sverige är en liten,
              öppen ekonomi, och därför är det oerhört viktigt för oss att den
              europeiska ekonomin utvecklas så väl som möjligt.
            </seg>
            <seg n="59c97b29">
              Herr talman! Därför är det viktigt med en fortsatt ansvarsfull
              politik där vi upprätthåller överskottsmål, där vi inte överskrider
              utgiftstak, där vi har ordning och reda i ekonomin och fortsätter
              att lägga en trygg grund för Sverige att möta framtida utmaningar.
              Vi kommer att behöva möta en fortsatt avmattning, och vi vill
              fortsätta att ha en inriktning på den ekonomiska politiken som
              lägger grunden för en fortsatt starkare svensk ekonomi och fortsatt
              tillväxt av jobb.
            </seg>
            <seg n="46e99120">
              Det viktigaste målet med detta är såklart fler i arbete och full
              sysselsättning. Alla människor måste ges en chans på arbetsmarknaden,
              även de som har lite svårt att ta sig in av olika skäl. Det minskar
              klyftorna i samhället. Sammanhållningen blir bättre. Sverige håller
              ihop bättre och blir ekonomiskt starkare. Därför är full sysselsättning
              också en förutsättning för att Sverige ska fortsätta att förbli
              ett konkurrenskraftigt land med långsiktigt hållbar tillväxt.
            </seg>
            <seg n="e23ff585">
              Vi kan konstatera, som vi skriver i betänkandetexten, att sysselsättningen
              har förbättrats, att vi trots de oroliga år som har varit har
              fått över 200 000 i arbete. Men vi är inte nöjda. Arbetslösheten
              är fortfarande alltför hög, särskilt hos grupperna med svagast
              fäste, särskilt hos unga, särskilt hos utrikes födda och hos dem
              som av olika skäl antingen har åkt ut lite för länge eller ännu
              inte kommit in på arbetsmarknaden.
            </seg>
            <seg n="461f98e9">
              Därför är det viktigt att fortsätta att sänka trösklar särskilt
              för dessa grupper så att fler får möjlighet att leva på sin lön.
              Det är också den bästa fördelningspolitiska åtgärd man kan vidta.
              Fler som har eget arbete och lever på sin lön är väldigt viktigt
              för att samhället ska både byggas starkare och hålla ihop.
            </seg>
            <seg n="1fbc1361">
              En enig och samspelt allians sänker trösklarna, fortsätter att
              satsa på utbildning och tillväxt och står mot vad? Ja, det får
              vi se efter denna dag. Jag ser inte mycket till enade oppositionsförslag.
              Det må vara några år till valet, men det vore intressant att snart
              få besked om hur till exempel Socialdemokraterna skulle göra verklighet
              av flera av de fina orden i Fredrik Olovssons anförande.
            </seg>
            <seg n="7f7e62af">
              Det låter bra med satsningar på utbildning och tillväxt. Sådana
              gör vi också. Men de facto finns kvar på riksdagens bord sedan
              i höstas de över 20 miljarderna i ökade utgifter från Socialdemokraterna.
              Där ligger det andra förslag från Ulla Anderssons ganska långa
              önskelista. Där kommer ytterligare förslag från Mats Pertoft och
              hans kolleger som tolkar skatteväxling som att höja skatten både
              på jobben och på miljön.
            </seg>
            <seg n="dbd39a4e">
              Hur ska ett sådant regeringsalternativ formeras, och i så fall
              till vilket pris, framför allt till vilket pris för jobben och
              tillväxten?
            </seg>
            <seg n="50ec0560">
              Höjer man skatterna på jobb och tillväxt blir det svårare att
              skapa sådan. Sverige behöver en fortsatt ekonomisk politik för
              mer jobb och tillväxt, för ännu fler jobb, och därför yrkar jag
              bifall till utskottets huvudförslag.
            </seg>
          </u>
          <note type="speaker" n="98a61018">
            Anf. 10 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-1" n="e15088ef">
            <seg n="e41440e5">
              Herr talman! Av anförandet kan man få bilden att det skulle gå
              bra med jobben i Sverige. Så är inte alls fallet. Arbetslösheten
              är ju regeringens stora misslyckande. Den är högre nu än när man
              tillträdde. Sysselsättningsgraden är lägre. Ungdomsarbetslösheten
              är förskräckande hög, oavsett hur man väljer att möta den. Vi
              ser hur långtidsarbetslösheten biter sig fast. I det läget lägger
              regeringen och riksdagsmajoriteten, eller minoriteten får man
              väl säga, fram en vårbudget som inte har några förslag som skulle
              kunna ge fler jobb.
            </seg>
            <seg n="96f2c4ed">
              Frågan som måste ställas är: Vad vill ni egentligen göra nu när
              arbetslösheten till och med ökar och biter sig fast? Av denna
              proposition och detta betänkande får man inga svar.
            </seg>
          </u>
          <note type="speaker" n="513f46b4">
            Anf. 11 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-0" n="510ff23a">
            <seg n="9a8ec4c9">
              Herr talman! Fredrik Olovsson måste förutsättas ha tagit del
              av betänkandet, med uppteckningar från de utfrågningar vi har
              haft både med Finanspolitiska rådet och med regeringen om jobbskatteavdraget.
              Det står till och med på åtminstone två ställen. På s. 207 och
              217 finns det en ganska fin lista över sysselsättningsgraden i
              olika åldersgrupper.
            </seg>
            <seg n="09413e5e">
              Vi hamnar ofta i diskussionen om antalet sysselsatta och graden
              av sysselsättning. Vad Fredrik Olovsson än tycker om den saken
              är det över 200 000 fler i arbete nu. Jag tycker att det är bra.
              Jag tycker att ännu fler behöver komma i arbete. Men nu är det
              drygt 200 000 människor av kött och blod som går till jobbet varje
              morgon eller kväll, eller när man nu gör det.
            </seg>
            <seg n="1b9c451b">
              Tittar man på de bilder som vi har fått under våra utfrågningar
              ser man att sysselsättningsgraden har ökat i de allra flesta åldersgrupper
              jämfört med 2006. Detta förtjänar att påminnas om, trots ett allvarligt
              konjunkturläge och en internationell ekonomisk kris. För gruppen
              1519 år är det svårare, och för grupperna över 70 år är det lite
              svårare, men i de allra största delarna av den arbetsföra befolkningen
              har sysselsättningsgraden också ökat.
            </seg>
            <seg n="fc209795">
              Eftersom det är ungdomarna vi vill fortsätta att satsa på, därför
              att de har svårast att ta sig in på arbetsmarknaden, vill vi fortsätta
              med satsningar på utbildning. Det är därför vi vill behålla de
              nedsättningar av arbetsgivaravgifterna som Alliansen har genomfört.
            </seg>
            <seg n="2b51840e">
              Jag vill fråga Fredrik Olovsson hur fler ungdomar ska komma i
              arbete med de fördubblade skatter som ni föreslår på att anställa
              unga.
            </seg>
          </u>
          <note type="speaker" n="6bc5a5a8">
            Anf. 12 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-2" n="e15088ef">
            <seg n="2125c75e">
              Herr talman! Sysselsättningsgraden är lägre i dag än vid regeringsskiftet,
              och arbetslösheten har ökat i alla åldersgrupper om man tittar
              fem år tillbaka i tiden och jämför månad för månad. Bilden som
              Anna Kinberg Batra vill måla upp är väldigt positiv, när vi i
              själva verket har allvarliga problem just med sysselsättning och
              arbetslöshet.
            </seg>
            <seg n="e5a31da9">
              Eftersom ni inte har presenterat några förslag har inte så mycket
              av debatten sedan vårbudgeten lades fram handlat om era förslag.
            </seg>
            <seg n="223c7198">
              Däremot har vi fått många olika uppfattningar om de förslag som
              vi har lagt fram. Jag skulle vilja fråga om finansutskottets ordförande
              kan reda ut hur ni ser på vårt förslag om ett ungdomskontrakt
              som skulle göra att de arbetslösa ungdomar under 25 år som inte
              har gymnasiekompetens kan få det. Det är en viktig inträdesbiljett
              i arbetslivet det ser vi när vi tittar på vilka som är utan jobb.
            </seg>
            <seg n="44e7ea8e">
              Vi tycker att det är fullt rimligt att man använder sig av ett
              sådant här ungdomskontrakt. Men arbetsmarknadsministern och Moderaternas
              partisekreterare har sagt att det skulle vara ett enastående övergrepp
              på unga människor att tvinga in dem i utbildning, när vi vet att
              det är just det som har mest förutsättningar att få dem i arbete
              långsiktigt.
            </seg>
            <seg n="2b62f0be">
              Regeringen väljer i stället att nu stänga in också unga människor
              i fas 3. Så många har till och med hamnat där att Arbetsförmedlingen
              inte ens hittar sysselsättning till dem. Själva idén med fas 3
              är ju att det ska vara just till sysselsättning. De som ändå får
              en sådan plats får jobba gratis eller sysselsätts med mer eller
              mindre meningsfulla konstruerade arbetsuppgifter, som vi alla
              vet inte leder fram till fler jobb.
            </seg>
            <seg n="225908bf">
              Jag undrar om Anna Kinberg Batra delar arbetsmarknadsministerns
              uppfattning att det är bättre att stoppa in människor i passiva
              och kravlösa åtgärder än att satsa på den typ av utbildning som
              vi har föreslagit.
            </seg>
          </u>
          <note type="speaker" n="713ccc6a">
            Anf. 13 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-1" n="510ff23a">
            <seg n="7190a9b3">
              Herr talman! Jag ser fram emot även kommande debatter med Fredrik
              Olovsson. Vi har ju bara två minuter var på oss här och nu, och
              det är många frågor som ställs.
            </seg>
            <seg n="b8b7935c">
              Jag ser också fram emot skarpa förslag från Socialdemokraterna
              i höst. Vi har inte så mycket att gå på än utom att försöka tolka
              kombinationen av vänliga ord från Fredrik Olovsson och Magdalena
              Andersson och de hittills liggande förslagen på riksdagens bord.
              De går inte alltid ihop. I de uttalanden som har gjorts om utbildningskontrakt
              finns det klara fördelar ibland och det finns hänvisningar till
              viktiga och bra åtgärder som regeringen redan genomfört, till
              exempel bättre möjligheter till studiebidrag och annat. Men det
              allra viktigaste för ungdomar är att komma in på arbetsmarknaden
              över huvud taget.
            </seg>
            <seg n="b1ff6eb5">
              Jag tycker att det är tråkigt att Fredrik Olovsson raljerar över
              de insatser som görs för dem som varit arbetslösa länge. Vi tycker
              nämligen att alla jobb behövs och att alla som kan ska kunna komma
              tillbaka till arbetsmarknaden, även om man har haft det tufft
              eller har särskilt svårt att ta sig in.
            </seg>
            <seg n="854a6132">
              Vad är då allra viktigast för att få ett jobb om man aldrig har
              haft något? Det är en bra utbildning. Det är att utbildningssystemet
              funkar och stärks. Det är att företagen vill och vågar anställa,
              att de har råd att anställa och att trösklarna inte är för höga
              för att anställa ungdomar.
            </seg>
            <seg n="39b87bef">
              Det var därför som vi halverade arbetsgivaravgiften för ungdomar.
              Det var därför som vi i ett begränsat reformutrymme i höstas prioriterade
              restaurangbranschen där var tredje anställd är ung. Och det är
              därför som vi beklagar att över 40 procent av förslagen till socialdemokratiska
              reformer riktar sig till folk som inte jobbar.
            </seg>
            <seg n="ce1a75dc">
              Vi vill stärka möjligheterna för företagen att anställa ungdomar,
              det vill säga för ungdomar att komma in på arbetsmarknaden. Det
              är sådana förslag som ni, tyvärr, går emot.
            </seg>
          </u>
          <note type="speaker" n="37d59e68">
            Anf. 14 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-1" n="aabce985">
            <seg n="17b0a2d1">
              Herr talman! Jag skulle vilja ta upp en fråga som Anna Kinberg
              Batra just ställde till Fredrik Olovsson och borra lite djupare
              i den.
            </seg>
            <seg n="d81b390d">
              Det har i denna kammare diskuterats ganska mycket kring den generella
              sänkningen av arbetsgivaravgiften för unga. Allianspartierna har
              flera gånger angripit oss för att vilja höja arbetsgivaravgifterna
              och kostnaderna för att anställa. Jag bara frågar mig: Hur många
              jobb har egentligen skapats genom denna reform?
            </seg>
            <seg n="1ee19138">
              Regeringen talar ofta om att det inte ska vara fusk, att det
              ska vara riktade pengar och bra åtgärder, att man ska bygga på
              kunskap och vetenskap att det ska vara rätt pengar på rätt plats,
              vilket jag helt håller med om. Men det som är problemet med det
              här är att det inte är rätt pengar på rätt plats, utan det är
              väldigt ospecificerat och generellt. Det luktar nästan 90-talets
              bidragspolitik.
            </seg>
            <seg n="32de61e7">
              Därför undrar jag vad det är som gör denna åtgärd så våldsamt
              bra, när det är så många av experterna som säger att det inte
              funkar på det sättet, att det är ganska slösaktigt, och jag har
              inte förstått att den här regeringen vill betecknas som slösaktig.
            </seg>
            <seg n="050913e1">
              Hur många jobb har skapats genom denna generella sänkning som
              ju även gäller för dem som hade fått jobb i vilket fall som helst?
            </seg>
          </u>
          <note type="speaker" n="b395cd7d">
            Anf. 15 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-2" n="510ff23a">
            <seg n="e37e38a2">
              Herr talman! Vi har gjort ett antal utvärderingar, och vi har
              också referat från utfrågningen av Finanspolitiska rådet i utskottets
              regi som jag rekommenderar för läsning igen.
            </seg>
            <seg n="6c3ac157">
              Det är alltid svårt att hänföra den ena eller den andra sysselsättningsökningen
              till den ena eller den andra åtgärden. Men vi kan som sagt konstatera
              att det är över 200 000 fler som jobbar och att regeringen och
              Alliansen har fokuserat på att sänka trösklar för att anställa,
              och särskilt de som har svårt att komma in på arbetsmarknaden.
              Dit hör ungdomar. Därför har vi fokuserat på att halvera arbetsgivaravgifterna
              för dem.
            </seg>
            <seg n="218115ff">
              Miljöpartiet föreslår en ändrad arbetsgivaravgift för unga, och
              det kan ju låta riktigt tjusigt, till exempel i partiledardebatten
              förra veckan. Men det innebär de facto att några ska ha en låg
              arbetsgivaravgift, några kanske till och med en lägre, men att
              det är alldeles för många som får fördubblad skatt på att anställa
              unga. Allt annat lika ger det en stor effekt på lönekostnaden
              för till exempel småföretagare, som Mats Pertoft säger sig värna
              om. Det kostar ungefär 15 kronor extra per hundralapp att anställa
              och avlöna en ung.
            </seg>
            <seg n="d3b5e242">
              Småföretagare sitter och gör kalkyler för att se om de vågar
              anställa, särskilt att gå från att inte ha någon anställd till
              att ha en, två, tre anställda myror som växer till gaseller, som
              det kallas i entreprenörskapsforskningen. Sådant brukar Miljöpartiet
              tala väl om, men då borde man också vara vän av fortsatt så låga
              trösklar som möjligt.
            </seg>
          </u>
          <note type="speaker" n="6070a320">
            Anf. 16 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-2" n="aabce985">
            <seg n="3a49cfd7">
              Herr talman! Miljöpartiet vill absolut ha låga trösklar, särskilt
              för de första anställda. Med våra förslag blir det betydligt billigare
              att anställa någon som har varit arbetslös länge än med Alliansens
              svep och utslätande och slösaktiga generella sänkning av arbetsgivaravgiften.
            </seg>
            <seg n="0aa7338d">
              För att citera vad Anna Kinberg Batra sade nyss ska man ha särskilt
              stöd för dem som har svårt att bli anställda. Det är just det
              man ska ha, men man ska inte ha generella stöd för dem som ändå
              skulle bli anställda. Det är det Alliansen har skapat, generella
              stöd för dem som ändå skulle ha fått jobb, och det är slösaktigt.
            </seg>
            <seg n="cbc68185">
              Riktigt effektivt och ekonomiskt är, också enligt experterna,
              att ha en större sänkning av arbetsgivaravgiften för dem som har
              varit arbetslösa länge. Det gäller särskilt ungdomar, för som
              Anna Kinberg Batra också sade nyss är det bland ungdomarna som
              det är en mycket högre arbetslöshet. Oberoende av vilka siffror
              vi använder har vi en för hög arbetslöshet bland unga, och de
              arbetslösa unga behöver ett större stöd för att få anställning,
              för att komma i jobb och tjäna det här landet på det sättet. Det
              är vi eniga om att vi vill. Men varför är ni inte beredda att
              stötta dem riktat i stället för att smeta ut alltihop så att det
              blir ingenting?
            </seg>
          </u>
          <note type="speaker" n="6ad477f5">
            Anf. 17 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-3" n="510ff23a">
            <seg n="a2f05cc8">
              Herr talman! Hur ska Mats Pertoft ha det egentligen? Först noterade
              jag här att Mats Pertoft sade att vi absolut ska ha låga trösklar.
              Repliken avslutades sedan med att det blir ingenting.
            </seg>
            <seg n="094ba804">
              Den lilla ändringen i Miljöpartiets förslag, som Mats Pertoft
              talade så varmt om, innebär en som ni kallar det budgetförstärkning
              utgiftsökning eller skattehöjning kan man också kalla det med
              ungefär 16 miljarder. Så visst sänks det lite, men det höjs desto
              mer. Det gör att alltför många arbetsgivare får betydligt svårare
              och dyrare att anställa unga.
            </seg>
            <seg n="58afccc9">
              Sänk trösklarna för dem som varit arbetslösa länge, säger Mats
              Pertoft. Ja, gärna för mig, säger jag. Vi har sedan tidigare gjort
              just det. Vi har sänkt arbetsgivaravgifterna för dem som varit
              utan jobb länge och också för dem som kommit utomlands ifrån och
              har svårt att ta sig in på arbetsmarknaden. Det vill säga att
              vi har använt det här verktyget för de grupper som har svårast
              att ta sig in på arbetsmarknaden.
            </seg>
            <seg n="6c3e4e37">
              Är detta det enda svaret på arbetslöshetsfrågan? Nej, det tror
              jag inte. Det är därför som vi fortsatt vill ha en inriktning
              på den ekonomiska politiken som gör att företagen ska ha möjlighet
              att växa, ha råd att växa, ha råd att verka i hela landet, ha
              råd att transportera sig och fortsatt ha råd att anställa ungdomar
              eller andra människor som av olika skäl haft svårt att ta sig
              in på arbetsmarknaden.
            </seg>
            <seg n="c6bc3ba9">
              Därför fortsätter vi med satsningar på utbildning, och därför
              beklagar vi mycket att Miljöpartiet hittills lägger sig till vänster
              om Socialdemokraterna på skattesidan. Låt oss i stället mötas
              till hösten om att fortsätta sänka skatter, om möjligt, för företagande
              och för att anställa ungdomar.
            </seg>
            <seg n="c5ccede0">
              Vi har sänkt arbetsgivaravgiften och säger nej till att fördubbla
              skatten på att anställa unga. Sveriges unga behöver bättre villkor,
              inte fördyringar och försvåringar.
            </seg>
          </u>
          <note type="speaker" n="b61d5a25">
            Anf. 18 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-3" n="f1a158b4">
            <seg n="c92c27f5">
              Herr talman! Jag tänker vara lite okonventionell. Jag såg att
              Thomas Östros kom in i kammaren och skulle vilja passa på att
              önska Thomas lycka till i det fortsatta arbetet och tacka för
              ett väldigt gott arbete i riksdagen. Glad sommar, Thomas!
            </seg>
            <seg n="b77799c0">
              Jag övergår nu till vad jag tänkte replikera Anna Kinberg Batra
              på.
            </seg>
            <seg n="47b367c7">
              Sverige är ett av få länder som har stora bytesbalansöverskott
              och ett av få länder som har starka statsfinanser. Det blir nu
              en alltmer entydig bild. Fler och fler anser att de länder som
              är i den situationen måste ta ett större ansvar under krisen.
            </seg>
            <seg n="704d0cd9">
              Man sätter nu mer och mer fokus på de länder som har bytesbalansöverskott.
              Det finns en obalans inom euroområdet. Har någon överskott måste
              någon annan ha underskott.
            </seg>
            <seg n="c48c0973">
              Därför är det viktigt att Sverige kommer i gång med produktiva
              investeringar för det internationella ansvaret men också för ansvaret
              här hemma.
            </seg>
            <seg n="64579329">
              Tittar vi på sysselsättningsgraden är den otroligt låg som andel
              av befolkningen. Anders Borg räknar med att ungefär 300 000 färre
              kommer att vara sysselsatta 2015 jämfört med slutet av 1980-talet.
            </seg>
            <seg n="d26108b7">
              Kvinnors sysselsättningsgrad i förhållande till mäns är historiskt
              låg. Om lika många kvinnor som män var sysselsatta skulle det
              vara 233 000 fler kvinnor i arbete.
            </seg>
            <seg n="b6ddd701">
              Till det har vi en strukturell arbetslöshet, det vill säga andelen
              långtidsarbetslösa är hög. 35 procent av de arbetslösa är långtidsarbetslösa.
            </seg>
            <seg n="89185c36">
              Det är väl känt att offentliga beställningar är ett effektivt
              sätt att skapa arbete. Regeringens politik hittills kännetecknas
              av att vara väldigt kostsam och i värsta fall väldigt ineffektiv
              på sysselsättningsområdet. De olika reformerna har kostat miljarders
              miljarder, men ingen vet om de har gett några jobb.
            </seg>
            <seg n="59c21c8c">
              Anna Kinberg Batra! Är det dags att ta ut en annan riktning i
              sysselsättningspolitiken, en riktning som faktiskt leder till
              riktiga jobb?
            </seg>
          </u>
          <note type="speaker" n="868d4ec4">
            Anf. 19 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-4" n="510ff23a">
            <seg n="cff5982d">
              Herr talman! Jag börjar med att instämma med Ulla Andersson vad
              gäller Thomas Östros. Den tidigare vice ordföranden i finansutskottet
              blir nu vd för Svenska Bankföreningen. Vi får hoppas lite till
              mans över blockgränserna i utskottet att han har riksdagens snarare
              än Svenska Bankföreningens inställning till kapitaltäckningskrav
              för banker, för vi behöver alla ett stabilt finansiellt system.
              Jag hoppas att Östros hör detta och tar det med sig.
            </seg>
            <seg n="b5bc0a6c">
              Ulla Andersson tar fram önskelistan. Det är alltid roligt att
              debattera med Ulla Andersson. Det är också alltid roligt att höra
              Jonas Sjöstedt i den offentliga debatten. Man undrar till slut
              hur lång önskelistan ska bli och vem som ska betala den. Är det
              Socialdemokraterna? Är det Miljöpartiet? Hur skulle en rödgrön
              regering se ut och till vilket pris? Vilka krav skulle Ulla Andersson
              lite mer specifikt ställa för att ingå i en regering med Socialdemokraterna?
              Det framgår inte riktigt, och jag vill gärna få ett svar på det.
            </seg>
            <seg n="acbf61b4">
              När det gäller kvinnor, män och sysselsättning ser vi till exempel
              att jobbskatteavdraget, som har gett betydande effekter i plånboken,
              särskilt för dem som tjänar minst, också har bidragit till tydliga
              sysselsättningseffekter. Under den utfrågning vi hade i utskottet
              om jobbskatteavdraget tvistade visserligen de lärde om hur stora
              sysselsättningseffekterna var, men de flesta rörde sig i spannet
              mellan 70 000 och 120 000 fler i arbete.
            </seg>
            <seg n="147a550b">
              Kom därför inte och säg att det inte ger effekter. Vi kan gärna
              diskutera hur stora och hur vi kan fortsätta förstärka ekonomin
              och arbetskraftsdeltagandet, särskilt för kvinnor. Vi gör det
              bland annat genom jobbskatteavdrag, genom bättre möjligheter till
              arbete och genom bättre möjligheter till företagande i välfärdssektorn
              där ungefär 80 procent av ägare och vd:ar i de nystartade företagen
              är kvinnor. Det ger både makt och pengar.
            </seg>
          </u>
          <note type="speaker" n="303e6f7b">
            Anf. 20 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-4" n="f1a158b4">
            <seg n="25f676b7">
              Herr talman! I den utfrågning som Anna Kinberg Batra hänvisar
              till sade Almega att det var skruvade slutsatser utifrån den redovisning
              Finansdepartementet hade gjort. Det är bara att instämma i det.
            </seg>
            <seg n="bf8d9b93">
              Regeringen har stora nedsättningar av arbetsgivaravgifter och
              skattesänkningar som sin främsta jobbpolitik. Nedsättningen av
              arbetsgivaravgiften för unga kostar 16 miljarder kronor per år,
              men ingen vet om den skapar några jobb. Riksrevisionens tidigare
              granskning visade att det är en ineffektiv och dyr åtgärd där
              varje eventuellt jobb kostar över 1 miljon kronor styck.
            </seg>
            <seg n="1a2d521c">
              Med den sänkta krogmomsen som kostar drygt 5 miljarder per år
              beräknas varje jobb hittills ha kostat över 2 miljoner kronor
              om man nu ska ta en parts siffror på allvar.
            </seg>
            <seg n="baec19d2">
              Vidare har vi jobbskatteavdraget som ska skapa jobb på sikt,
              och det där på sikt har vi ännu inte sett.
            </seg>
            <seg n="a04dbac5">
              Det handlar om hur man använder pengarna man har till sitt förfogande.
              Vi har i dag högre arbetslöshet och lägre sysselsättningsgrad
              än när ni tillträdde trots att ni har gjort enorma skattesänkningar.
              Det har alltså inte lett till det ni har avsett.
            </seg>
            <seg n="57fd20f6">
              Jag förstår att Anna Kinberg Batra hellre talar om vad Vänsterpartiet
              vill göra eftersom vi vill ha produktiva och samhällsnyttiga investeringar
              som faktiskt leder till jobb på allvar och som bygger landets
              ekonomi starkare på sikt samtidigt som vi tar till vara människors
              förmåga och vilja att delta i samhällsbygget.
            </seg>
            <seg n="49af369c">
              Sverige har också ett internationellt ansvar att öka efterfrågan.
              Alla kan inte banta samtidigt, för då blir det en anorektisk utveckling.
            </seg>
            <seg n="c9db6280">
              Men Anna Kinberg Batra vill tyvärr inte ändra inriktning och
              ta ansvar för jobb och sysselsättning i Sverige. Det beklagar
              jag.
            </seg>
          </u>
          <note type="speaker" n="84c10048">
            Anf. 21 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-5" n="510ff23a">
            <seg n="10008067">
              Herr talman! Ulla Andersson behöver inte hålla med om hur men
              kan vara säker på att vi fortsätter ta ansvar för jobb och sysselsättning.
              Det är därför vi som sagt har sänkt trösklarna. Det är därför
              vi ser positivt på de slutsatser som kommer från till exempel
              utvärderingen av jobbskatteavdraget som visar att det är fler
              i arbetskraften efter våra reformer än vad det annars hade varit.
              Det är viktigt, inte minst för kvinnor.
            </seg>
            <seg n="c561d039">
              Almega sade på utfrågningen att de föredrog att ändra värnskatten.
              Jag vill ge ett tydligt besked att vi hellre fortsätter prioritera
              skattesänkningar för låg- och medelinkomsttagare. Det är viktigare
              att till exempel en medlem i Kommunal får en tusenlapp mer i månaden,
              eller en och en halv som många har fått, än att de allra rikaste
              bankdirektörerna får mer per månad än vad kommunalaren skulle
              ha fått. Därför har vi prioriterat så här. Det håller inte Almega
              med om, men det får stå för dem.
            </seg>
            <seg n="2b42c3ab">
              Kom inte och säg att ingen vet om det skapar jobb. Det tar tid
              att utvärdera reformer, men vi ser dels arbetskraftsdeltagandet,
              dels en effekt om man jämför 64- och 66-åringar. Detta hörde Ulla
              Andersson också. Här kan man mäta på bara ett par år och se en
              tydlig skillnad på vardera sidan om 65-strecket. Det lönar sig
              även i den åldern att ha lägre skatt på arbete.
            </seg>
            <seg n="58d8535d">
              Vänsterpartiet investerar, säger Ulla Andersson. Det innebär
              också att ramverket ifrågasätts och överges. Jag är övertygad
              om att Vänsterpartiets ekonomiska politik inte skapar fler jobb,
              framför allt eftersom den riskerar att skapa osäkerhet om ekonomin.
            </seg>
            <seg n="eb350d70">
              Trygghet i att ekonomin funkar och fortsatta satsningar på jobb
              och företagande är sådant som skapar fler jobb för både kvinnor
              och män.
            </seg>
          </u>
          <note type="speaker" n="f55c7287">
            Anf. 22 ERIK ALMQVIST (SD) replik:
          </note>
          <u who="unknown" xml:id="i-0ac34e137a791658-3" n="7612e66f">
            <seg n="38b7511a">
              Herr talman! Anna Kinberg Batra har ägnat lite tid åt att tala
              sig varm för jobbskatteavdragen, så jag tänkte att vi skulle fortsätta
              på det temat. Jobbskatteavdragen är något så ovanligt som en alliansreform
              som det finns ett brett stöd för. Det finns stöd bland utredare,
              fackföreningar och delar av den politiska oppositionen.
            </seg>
            <seg n="25270e44">
              Det är en skattereform riktad till låg- och medelinkomsttagare
              som gör att fler har möjlighet att leva på sin lön och som också
              på sikt skapar sysselsättning.
            </seg>
            <seg n="78c8164d">
              Därför sträckte Sverigedemokraterna redan för ett och ett halvt
              år sedan ut en hand till Alliansen för överenskommelse och uppgörelse
              om ytterligare jobbskatteavdrag. Vi ville fortsätta med ett av
              de få koncept från regeringen som har gett god utdelning. Vi fick
              inget nej till svar, men vi fick inte heller något ja. Vi fick
              inget svar över huvud taget. Det är lite märkligt av en minoritetsregering
              som behöver söka stöd för sina reformer hos oppositionen.
            </seg>
            <seg n="413503a2">
              I stället har man valt att stimulera att det ska vara billigare
              att laga räkmackor och hyra ut lägenheter till varandra. Detta
              är ingen politik för ökad tillväxt.
            </seg>
            <seg n="e2b1f510">
              Min fråga till Anna Kinberg Batra är: Har ni övergett jobbskatteavdragen
              och slängt dem på soptippen? Talar ni om fornstora dar när ni
              talar er varma för jobbskatteavdragen eller finns det någon ambition
              att återkomma? I så fall, kommer ni att återkoppla när det kommer
              andra partier i riksdagen som kan möjliggöra en finansiering av
              avdragen som inte behöver gå ut över välfärden?
            </seg>
          </u>
          <note type="speaker" n="e22b0e69">
            Anf. 23 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-6" n="510ff23a">
            <seg n="4cfde4b1">
              Herr talman! Som Erik Almqvist är väl bekant med läggs propositioner
              fram i kammaren av en alliansregering. Vi har också en alliansgrupp
              i finansutskottet där vi jobbar väl tillsammans. Där inom förhandlar
              vi.
            </seg>
            <seg n="4bac7ae0">
              Vi har lovat våra väljare att inte förhandla med Sverigedemokraterna
              och vi lägger inte fram några sådana förslag, vilket Erik Almqvist
              säkert har märkt.
            </seg>
            <seg n="2c16e2e3">
              Det är positivt att stödja jobbskatteavdraget. Det är positivt
              att utvärderingarna visar att det har gett sysselsättningseffekter.
              Därför är vi stolta över att ha genomfört den reformen, och därför
              ligger inriktningen, att fortsätta att sänka trösklar för jobb,
              kvar.
            </seg>
            <seg n="5e810302">
              Hur skulle det gå till i den förra höstbudgeten och hur ska det
              gå till i den kommande? Som jag sade i mitt anförande var reformutrymmet
              och möjligheten till offensiva reformer kraftigt begränsat redan
              i september jämfört med i juni. Mellan den här debatten och höstbudgetpresentationen
              förra året skilde det över 60 miljarder i finansiellt sparande.
              Sådant påverkar hur reformutrymmet ser ut.
            </seg>
            <seg n="fa4a8c7a">
              Därmed är jag inne på hur reformutrymmet ser ut i höst. Det får
              finansministern återkomma till när han kommer till riksdagen med
              sina förslag. Han har inte talat ännu i dag, men jag föreställer
              mig att vi inte får något skarpt besked om något reformutrymme
              nu. Det är nämligen mycket svårt att nu göra prognoser som är
              hållbara och användbara i september. Det enda vi kan vara riktigt
              säkra på är att Sverige behöver en ansvarsfull ekonomisk politik
              som håller ihop, som har inriktningen så mycket jobb som möjligt
              och som tar höjd för fortsatt osäkerhet.
            </seg>
            <seg n="51a3137f">
              Det var bra med momsförslaget eftersom det fick plats i budgeten
              och eftersom det framför allt stimulerade att ungdomar kom i arbete.
              I den riktningen fler i arbete, alltså fortsätter vi gärna, men
              exakt hur återkommer vi till framöver.
            </seg>
          </u>
          <note type="speaker" n="9b2224d1">
            Anf. 24 ERIK ALMQVIST (SD) replik:
          </note>
          <u who="unknown" xml:id="i-0ac34e137a791658-4" n="7612e66f">
            <seg n="a34b44c9">
              Herr talman! Anna Kinberg Batras svar till väljarna, som hon
              väljer att rikta sig till, är alltså att alliansregeringen inte
              söker stöd för sin politik i riksdagen. Varför söker man inte
              stöd för sin politik i riksdagen? Är det inte en ganska naturlig
              utgångspunkt för en regering som sitter i minoritet och behöver
              stöd från oppositionen?
            </seg>
            <seg n="fd01caf3">
              Förra året uttryckte man en viss oro för att riksdagen skulle
              komma att riva upp ett ytterligare jobbskatteavdrag om man inte
              hade stöd för det. Man har alltså själv uppmärksammat problemet
              med att regera i minoritet. Trots det agerar man inte ansvarsfullt.
              Jag ställer mig tveksam till att det är alliansväljarnas övertygelse
              att det är bättre att inte driva allianspolitiken fullt ut och
              att inte försöka få ett brett stöd för den egna politiken än att
              samtala med Sverigedemokraterna. För mig låter det helt absurt.
              Det låter som en märklig syn på demokrati och vad det innebär
              att ta ansvar som bärande regeringspartier.
            </seg>
            <seg n="18833795">
              Min fråga gällde alltså inte vilket reformutrymme som finns,
              vilket Anna Kinberg Batras svar handlade om. Min fråga gällde
              förutsättningen för en diskussion om Alliansens reformer. Det
              är en förutsättning alldeles oavsett reformutrymme. På den frågan
              fick jag ett tydligt svar: Alliansen ämnar inte söka stöd för
              sin politik utanför de egna leden. Jag har egentligen fått svar
              på min fråga. Svaret är nej.
            </seg>
          </u>
          <note type="speaker" n="dc6b328f">
            Anf. 25 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-8b55f0d24c77feca-7" n="510ff23a">
            <seg n="a75ba336">
              Herr talman! Alla ledamöter av den här kammaren har ägnat flera
              dagar den här veckan, och kommer att ägna stora delar av den här
              dagen, åt att över blockgränserna stödja alliansregeringens förslag
              i olika frågor. Normalfallet i Sveriges riksdag är att vi har
              brett stöd. 99 procent av riksdagens beslut fattas i alliansregeringens
              riktning av olika skäl för att alla är överens, för att många
              är överens eller för att fyra oppositionspartier är fyra väldigt
              olika oppositionspartier. Så sent som i morse var vi till exempel
              helt överens i finansutskottet om vikten av en restriktiv EU-budget.
              Det finns skäl att söka stöd hos oppositionspartier ibland. Skälet
              till att jag håller mig till alliansregeringens ekonomiska politik
              är att vi har valt den eftersom det är den som skapar flest jobb
              och gör att Sverige satsar bäst på tillväxt.
            </seg>
            <seg n="8eaf653a">
              Det har framkommit tydligt i debatten att mot det står olika
              varianter av skattehöjningar eller Sverigedemokraternas standardsvar
              att i varje läge minska invandringen. Min huvudkritik mot de flesta
              av Sverigedemokraternas debattinlägg är att Sverige behöver mer
              av öppenhet. Vi blev rika av utrikeshandel och av utbyte med andra.
              Från Alliansens sida är vi positivt inställda till att människor
              kommer hit, även de som har svårt att ta sig in på arbetsmarknaden.
              Vi vill hellre föra en politik för fler i arbete än mot att människor
              kommer hit. Det är det viktigaste skälet att säga nej till många
              av Erik Almqvists förslag.
            </seg>
            <seg n="0c0915f8">
              I Sveriges enkammarriksdag har två regeringschefer lett majoritetsregeringar
              sedan 1971, nämligen Fredrik Reinfeldt under den förra perioden
              och Torbjörn Fälldin på 70-talet. Det vanliga under till exempel
              decennierna med socialdemokratiska regeringschefer är välskötta
              ansvarstagande minoritetsregeringar, till och med av olika färg.
              En sådan ser vi fram mot att jobba med.
            </seg>
          </u>
          <note type="speaker" n="e80e0aa4">
            Anf. 26 CARL B HAMILTON (FP):
          </note>
          <u who="carl_b_hamilton_cb6e47" xml:id="i-7f45d34bf516eb44-0" n="0f076230">
            <seg n="f0e985a5">
              Herr talman! Jag ska tala enbart om Sverige och den europeiska
              krisen.
            </seg>
            <seg n="e0bad5f4">
              Europa är ett litet tättbefolkat område med sammanflätade ekonomier.
              Det gäller handel, personers rörlighet, finansiella tjänster och
              bankintegration. Vi som bor i den här världsdelen är därför synnerligen
              beroende av varandra. Går det bra för majoriteten drar den med
              sig minoriteten, går det dåligt dras andra med ned.
            </seg>
            <seg n="794be423">
              Den pågående krisen visar än en gång, för vilken gång i ordningen
              vet jag inte, hur inbördes beroende Europas länder och folk är
              av varandras goda och dåliga beteende. Mer ekonomiskt samarbete
              över gränserna är därför lösningen på Europas ekonomiska kris.
              Europas länder måste samarbeta mer bland annat när det gäller
              finansiell stabilitet. Högre krav måste ställas på EU-länderna
              att sköta sina offentliga finanser och sitt bankväsen. Om de inte
              gör det spiller vanskötseln över på grannarna, till exempel Sverige.
            </seg>
            <seg n="f6e685aa">
              EU:s medlemsländer bör ytterligare fördjupa sitt ekonomiska samarbete
              på tydligt definierade områden, finansiell stabilitet och budgetkontroll.
              I dag är det uppenbart att en mindre grupp länder, särskilt euroländerna,
              vill och behöver gå längre än i dag. Det finns dess värre även
              länder som Storbritannien som mest förefaller vilja avlägsna sig
              från övriga Europas samarbete.
            </seg>
            <seg n="c1fb5d26">
              Vad vill då Sverige i den formativa integrationsprocess som vi
              har hamnat i? Ska vi bejaka det fördjupade samarbetet? Ska vi
              vara aktiva och försöka påverka vårt europeiska öde? Ska vi söka
              oss bort med länder som Storbritannien och Tjeckien och tillsammans
              med dem sitta utanför ett fördjupat samarbete? Ska vi vara mest
              rädda för att samarbeta eller mest rädda för att stå utanför?
              En del känner nog igen frågeställningen.
            </seg>
            <seg n="17a0727e">
              Folkpartiet liberalernas svar är klart: Sverige bör delta, bejaka
              och aktivt understödja både akuta åtgärder mot bankkrisen och
              slå följe med Finland, Tyskland och andra betalande länders långsiktiga
              motkrav på ett djupare EU-samarbete som kan minska framtida risker
              för bank-, underskotts- och skuldkriser.
            </seg>
            <seg n="634de621">
              Vi i Sverige bör också se ett fördjupat ekonomiskt samarbete
              som ett slags försäkring. Förr eller senare hamnar vi som nation
              själva i ekonomisk kris. Då är det gott att kunna räkna med stöd
              från andra.
            </seg>
            <seg n="1b34909e">
              Jag kommer ibland på mig själv med att i denna kris vara överlägsen
              och uppläxande gentemot en del andra EU-länder, och får då påminna
              mig själv om att sådant kan slå tillbaka i en möjlig kris för
              Sverige, vare sig den inträffar om 10, 20 eller 30 år. Det går
              nu mycket bra för Sverige, men vi får inte drabbas av hybris sett
              i historiens ljus.
            </seg>
            <seg n="78280f53">
              Bankproblemen har gjort den europeiska krisen akut. De akuta
              problemen riskerar dess värre att driva mer långsiktiga åtgärder
              i bakgrunden. Det gäller att kunna hålla två tankar i huvudet
              samtidigt, dels behovet av akutåtgärder för att stabilisera det
              finansiella systemet i Europa, dels behovet av långsiktiga åtgärder
              för att hindra ett upprepande. De två tankarna och politiska uppgifterna
              står inte i motsats till varandra. Tvärtom. Möjligen kan trovärdigheten
              i kortsiktiga åtgärder öka och räntor falla om EU-länderna samtidigt
              tar trovärdiga politiska beslut som långsiktigt hindrar ett upprepande
              av gjorda misstag. Exempel på detta är våra egna beslut om ett
              nytt pensionssystem, en självständig riksbank och ett finanspolitiskt
              ramverk när vi gick ur krisen på 90-talet och stabiliserade vår
              ekonomi med en kombination av saneringsåtgärder och strukturreformer.
            </seg>
            <seg n="b821982a">
              Det är sålunda poänglöst att avvisa förslag om långsiktiga krisåtgärder
              i EU med argumentet att de inte är kortsiktiga och akuta. De två
              typerna av åtgärder stöder varandra, rätt utformade.
            </seg>
            <seg n="b740bd09">
              Akut måste den snabba spridningen av bankkrisen hejdas. I den
              frågan finns det inga alternativ för Europas politiker och centralbanker,
              som ECB. Om bankkrisen inte stoppas fäller banker varandra som
              brickorna i ett dominospel. Insättare förlorar sina sparade pengar,
              företag och hushåll får inte låna, kreditmarknader och handel
              stannar av, affärsavslut omöjliggörs och arbetslöshet och bnp-fall
              griper omkring sig.
            </seg>
            <seg n="9d6dba0b">
              Om hotet utlöses krävs snabba motåtgärder på EU-nivå. Vi har
              redan sett en del av detta, framför allt från Tysklands och ECB:s
              men även från IMF:s och kommissionens sida.
            </seg>
            <seg n="da12fa1a">
              Att sådana motåtgärder mot krisen vidtas ligger självklart i
              Sveriges intresse. Därför bör Sverige inte bara recensera andras
              insatser utan aktivt delta efter måttet av sin förmåga. Samtidigt
              ska vi i Sverige naturligtvis försöka tillvarata våra egenintressen
              på ett så effektivt sätt som möjligt. Sverige ska inte dra sig
              undan till någon läktarplats.
            </seg>
            <seg n="33ffafda">
              I den akuta fasen är det egentligen ganska enkla ställningstaganden.
              Egenintresset är lätt att identifiera. Valmöjligheterna är begränsade.
            </seg>
            <seg n="3fbb3872">
              Men hur är det på längre sikt? Hur ska åtgärder för ett mer långsiktigt
              skydd mot stora underskott, bank- och skuldproblem i Europa organiseras?
            </seg>
            <seg n="b56ea218">
              Nu diskuteras en bankunion. Det förefaller finnas ett principiellt
              stöd bland euroländerna men även hos flera andra EU-länder för
              en bankunion och att den ska inkludera alla systemviktiga banker
              i EU och inte bara de i euroområdet, alltså även de fyra svenska
              storbankerna. Glöm inte att de är mycket stora i förhållande till
              Sveriges bnp. Exempelvis Nordea, som har sin bas här, har 70 procent
              av sin verksamhet utomlands. Jag ska ge några skissartade synpunkter
              på detta.
            </seg>
            <seg n="d8e56cab">
              En EU-finansinspektion med stor makt att reglera och övervaka
              måste rimligen ingå som en komponent i en bankunion för att länder
              med pengar, som Tyskland, ska ställa upp. En europeisk finansinspektion
              måste vara skarp för att vara trovärdig och innebära ett mervärde
              för ett land som Sverige, kanske en hybrid av nationellt anpassat
              regelverk och EU-mässigt bestämt och kontrollerat kan användas
              även när det gäller EU-gemensam finansiell tillsyn. Det har gjorts
              hybrider av denna karaktär förr i historien.
            </seg>
            <seg n="7d1942fb">
              Som en del av en bankunion bör även en europeisk bankakut inrättas,
              det vill säga en europeisk motsvarighet till Securum som Sverige
              hade i början av 1990-talet. Problembanker som måste tas över
              förs till någon form av EU-Securum där deras kreditförluster och
              brister successivt nystas upp under några år. Aktieägarnas aktier
              tas över av detta EU-Securum till nollpris. Det kommer att kallas
              socialisering och naturligtvis vara kontroversiellt hos Europas
              finansadel. Efter några år och efter mödosamma strukturomvandlingar
              kommer, i bästa fall, dessa upprustade banker förhoppningsvis
              att kunna säljas på marknaden och skattebetalarnas, ECB:s och
              andras utgifter återvinnas såsom skedde i Sverige.
            </seg>
            <seg n="3e4c8839">
              Detta låter enkelt men kräver naturligtvis otroligt mycket utredande
              och komplicerade förhandlingar, och man kan inte ta för givet
              att det är enkelt genomförbart.
            </seg>
            <seg n="742e7710">
              Men vi har vår svenska modell för bankrestaurering som styråra
              på detta område, och den har visat sig fungera på ett bra sätt
              och har skyddat skattebetalarna och medborgarna mot stora utgifter.
            </seg>
            <seg n="27eced1b">
              Det svåraste i en förhandling om en bankunion tror jag blir frågan
              om en EU-gemensam insättargaranti. En sådan behövs för att hindra
              att bankpanik och bankkriser sprids över Europa från skuldtyngda
              länder. Hushåll och företag ska inte finna det rationellt att
              rusa till banken och ta ut alla pengar även om de bor i mycket
              skuldtyngda länder. Men hur ska en sådan gemensam insättargaranti
              hindras från att bli en transfereringsapparat som i praktiken
              överför pengar från regelmässigt skötsamma länder till regelmässigt
              mindre välskötta länder? Om underskott och skuldkriser vore slumpmässigt
              fördelade vore det däremot inget stort problem. Men så är inte
              fallet.
            </seg>
            <seg n="d6765901">
              Vi närmar oss nu pudelns kärna. Vems pengar ska vi ta för ett
              gemensamt stöd, och hur ska återbetalning säkras? Hur man än vrider
              och vänder på saken är Tyskland i dag det enda landet med tillräckliga
              resurser. Ska ett land som har skött sig och har ordning i sin
              ekonomi plikta för sin skötsamhet genom att systematiskt få betala
              till länder som har skött sig mindre bra? Detta lappkast går fint
              att göra i akademiska seminarierum och av politikens lättmatroser
              på ledar- och debattsidor. Men i verkligheten kräver väljare och
              deras ombud i Tyskland, Finland och andra länder för det första
              säkerheter, det vill säga återbetalningsgarantier för de lån som
              kan bli aktuella, och för det andra som motprestation ett ökat
              inflytande över låntagande, EU-länders budgetsaldon och offentliga
              och privata skulduppbyggnader.
            </seg>
            <seg n="0299b47c">
              Länder som vill ha eller har fått stöd genom till exempel en
              insättargaranti ska inte i förväg kunna budgetera för stora underskott
              eller trendmässig skulduppbyggnad. Länder som planerar att göra
              på det sättet måste kunna förklara sig, och om förklaringen inte
              bedöms som trovärdig av till exempel kommissionen får underskottsbudgeteringen
              inte göras eller beslutas i det aktuella landet. Det innebär ökade
              möjligheter att förhindra stora underskott och att alltför stora
              skulder byggs upp som kan hota andra EU-länders ekonomiska stabilitet,
              sysselsättning och tillväxt.
            </seg>
            <seg n="bddc0d8f">
              Frågan för Sverige blir då: Ska vi delta i ansträngningar för
              att förhandla fram bra institutioner som är acceptabla för oss
              själva självklart men som också innebär krav på en fördjupad finanspakt
              med en mer långtgående kontroll av enskilda länders möjligheter
              att agera ansvarslöst på ett sätt som skulle kunna skada till
              exempel Sverige, eller ska vi sitta som observatörer på läktaren
              tillsammans med länder som Tjeckien och Storbritannien?
            </seg>
            <seg n="29def484">
              Jag menar att vi inte ska passa. Det ligger starkt i Sveriges
              intresse, främst ekonomiskt, att driva ungefär samma linje i dessa
              frågor som Tyskland och Finland. Vår handel med varor och tjänster,
              vår redan långtgående finansiella integration, vår fria rörlighet
              för personer, vårt deltagande i en fördjupad inre marknad och
              vårt egenintresse av ett blomstrande Baltikum, Öst- och Centraleuropa
              innebär att vårt välstånd, våra jobb och vår tillväxt står och
              faller med en väl fungerande europeisk ekonomi.
            </seg>
            <seg n="7b31f367">
              Att bejaka, driva på och involvera Sverige i den europeiska ekonomiska
              integrationen är också, alltsedan Efta bildades 1960 och genom
              våra tidiga valutasamarbeten med Tyskland och dess D-mark, en
              klassisk blocköverskridande svensk linje. Ekonomiskt talar alltså
              nästan allt för att Sverige i dag har samma långsiktiga ekonomiska
              intressen i Europa som till exempel Finland och Tyskland och att
              vi bör agera därefter.
            </seg>
          </u>
          <note type="speaker" n="63a8e364">
            Anf. 27 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-5" n="f1a158b4">
            <seg n="26f86b49">
              Herr talman! Jag tänkte byta tråd. Eftersom detta handlar om
              de ekonomiska riktlinjerna kan jag konstatera att det berör vitt
              skilda områden i den ekonomiska politiken.
            </seg>
            <seg n="a8cbf78a">
              För oss kvinnor är det helt avgörande att den offentliga välfärden
              är utbyggd, det vill säga att det finns en väl fungerande barnomsorg
              som är öppen när vi faktiskt arbetar helger, kvällar och nätter
              och att det finns en väl utbyggd äldreomsorg.
            </seg>
            <seg n="c506e750">
              I dag har ungefär 100 000 personer, framför allt kvinnor, tvingats
              gå ned på deltid eller sluta arbeta helt för att äldreomsorgen
              inte är utbyggd. Regeringen räknar själv i sina prognoser med
              att ungefär 18 000 färre arbetstillfällen ska finnas i kommunerna
              de närmaste åren.
            </seg>
            <seg n="92d01611">
              När jag och alla mina partikamrater i riksdagsgruppen har varit
              ute på äldreomsorgsbesök under det senaste året har vi sett en
              mycket tydlig röd tråd. Överallt dit vi kommer säger man att det
              är för få anställda och att man sliter och gör allt man kan men
              att det är mycket svårt att tillgodose varje enskild äldre människas
              behov.
            </seg>
            <seg n="365d380f">
              En annan röd tråd som kommer fram i äldreomsorgen är att man
              har låga löner och osäkra anställningar. Fyra av tio har visstidsanställningar,
              och sex av tio har deltidsanställningar. Det är en ineffektiv
              ekonomisk politik att tvinga kvinnor att gå ned i arbetstid eller
              att sluta jobba helt i stället för att kunna försörja sig själva
              ute på arbetsmarknaden.
            </seg>
            <seg n="b183e247">
              Jag har en fråga: Vad tänker Carl B Hamilton och Folkpartiet
              göra för att stärka kvinnors ställning på arbetsmarknaden, och
              på vilket sätt vill ni bygga ut den offentliga välfärden, eller
              vill ni fortsätta att dra ned på den?
            </seg>
          </u>
          <note type="speaker" n="1c370e7a">
            Anf. 28 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-7f45d34bf516eb44-1" n="0f076230">
            <seg n="c13e3f42">
              Herr talman! Jag har hört Ulla Anderssons beskrivning många gånger
              förr. På något sätt breder ett elände ut sig inom offentliga sektorn,
              särskilt när det gäller kvinnor.
            </seg>
            <seg n="fd9dd8c3">
              Jag tycker att det kan påminnas om att kvinnors utbildningsnivå
              nu är högre än mäns. Kvinnors utbildningsnivå stiger snabbare
              än mäns gör. Dessutom ökar kvinnor sin sysselsättningsgrad, sin
              sysselsättning. Långsiktigt har männen en sämre löneutveckling
              än kvinnor.
            </seg>
            <seg n="28a63dc1">
              Det är alldeles riktigt, Ulla Andersson, att kvinnor är dåligt
              avlönade, inte minst i den offentliga sektorn i den meningen jag
              har inte de exakta siffrorna i huvudet att lönerna i den offentliga
              sektorn är ungefär 10 procent lägre och att skillnaderna är större
              i den privata sektorn än i den offentliga sektorn.
            </seg>
            <seg n="29436ddd">
              Basen för den offentliga sektorn är trots allt en livskraftig
              ekonomi, en väl fungerande ekonomi, så att skattebasen intäkterna
              till den offentliga sektorn är tillräcklig och ökar.
            </seg>
            <seg n="17ae3317">
              Ska man ha äldreomsorg, skola och så vidare måste man ha en bra
              ekonomisk bas. Därför menar regeringen att den linje vi driver
              arbetslinjen är helt central för att nå det här målet.
            </seg>
            <seg n="8153545c">
              När det sedan gäller lönerna i den offentliga sektorn: Om det
              nu är så eländigt det bestäms inte någon annanstans än i landsting
              och kommuner som Ulla Andersson säger, jag instämmer alltså i
              att kvinnor har lägre löner än män, hur kommer det sig då att
              landsting och kommuner som styrs av socialdemokrater och vänsterpartister
              också har denna, kan vi säga, snedsits beträffande lönesättningen?
            </seg>
            <seg n="9fd0902d">
              Man skulle kunna tro att ni haft ett stort arbete med att rätta
              till detta, men det förefaller inte vara så.
            </seg>
          </u>
          <note type="speaker" n="eac24834">
            Anf. 29 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-6" n="f1a158b4">
            <seg n="2d313397">
              Herr talman! Jag kan konstatera att Carl B Hamilton inte har
              presenterat något enda förslag till lösning på frågan eller några
              egna förslag om hur man skulle kunna utveckla och förbättra kvinnors
              möjligheter till egen försörjning.
            </seg>
            <seg n="329f9a1f">
              Man kan se att löneskillnaderna mellan kvinnor och män är minst
              i kommunerna. Sedan kommer landstingen och därefter staten. Störst
              är löneskillnaderna i den privata sektorn, så också i den privatiserade
              välfärden. Det som hänt med kvinnors löner i förhållande till
              mäns löner i den privatiserade välfärden är att löneskillnaderna
              ökat mycket , det vill säga: I den privatiserade välfärden är
              det män som fått högre löner.
            </seg>
            <seg n="0aa1f3ea">
              Jag ställde en fråga till Carl B Hamilton eftersom jag vet att
              det för oss är så avgörande att det finns en barnomsorg när jag
              jobbar. Annars tvingas jag tacka nej till ett jobb eller försöka
              att med vänner och bekanta ordna så att mitt barn har omsorg medan
              jag arbetar.
            </seg>
            <seg n="e3254661">
              Eftersom jag själv upplevt att mina nära anhöriga haft behov
              av hemtjänst vet jag hur det är. När den inte fungerar kommer
              också jag i en väldigt svår situation. Det här måste fungera för
              att även mitt liv ska fungera. Jag behöver gå till mitt arbete
              och ska inte tvingas ta ledigt för att hemtjänsten inte kommer
              med mat, eller vad det nu kan vara.
            </seg>
            <seg n="6ab34e1a">
              Det finns en systematisk underfinansiering. Sett till hur det
              ser ut kan man säga att äldreomsorgen är den del av välfärden
              som haft minst ekonomiskt tillskott under de senaste tio åren.
              Äldreomsorgen har alltså haft en negativ kostnadsutveckling. Det
              har ingen annan verksamhet haft. Därför är det så viktigt att
              äldreomsorgen får ökade resurser, till exempel i form av som vi
              föreslår öronmärkta statsbidrag för fler anställda men självklart
              också för en bättre kvalitet för de brukare som är i behov av
              äldreomsorg.
            </seg>
            <seg n="b636762a">
              Carl B Hamilton säger ingenting om vad han vill göra för att
              förbättra kvaliteten och bygga ut äldreomsorgen. Vad han hänvisar
              till är att vi ska ha mindre skatteintäkter. Carl B Hamilton anser
              att skattesänkningar är lösningen på problemet. Men det är skatter
              som betalar löner. Och det är skatter som, i sådana fall, betalar
              en utbyggnad.
            </seg>
          </u>
          <note type="speaker" n="5e357e11">
            Anf. 30 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-7f45d34bf516eb44-2" n="0f076230">
            <seg n="e1ba3978">
              Herr talman! Det är skatter som betalar löner, säger Ulla Andersson.
              Men varifrån kommer skatteintäkterna? Jo, de intäkterna kommer
              från skattebasen.
            </seg>
            <seg n="133e564a">
              På Ulla Andersson låter det som att Folkpartiet är ute efter
              att rusta ned äldreomsorgen och annat i landet. Det är naturligtvis
              helt snurrigt och felaktigt.
            </seg>
            <seg n="861b8c39">
              Viktigast i sammanhanget är att med den ekonomiska politiken
              i landet så långt som möjligt se till att få upp sysselsättning
              och tillväxt. Det är själva basen. Utan den basen kommer inga
              ökade skatteintäkter in. Vi menar att den politik som Ulla Anderssons
              parti driver kommer att leda till att skattebasen försämras och
              då även möjligheten att betala löner och att anställa människor
              i den offentliga sektorn.
            </seg>
            <seg n="9ae2b2a9">
              Herr talman! Den valfrihet som alliansregeringen och även Socialdemokraterna
              infört för de anställda att man kan arbeta i olika delar av välfärden,
              privat eller kommunalt, och att man kanske kan välja mellan olika
              privata utförare är någonting som kan ge kvinnor och även män
              höjda löner. När konkurrens införs i välfärden gynnas de anställda
              där. Det finns inte bara en arbetsgivare att gå till, inte bara
              ett landsting eller en kommun att vända sig till, utan flera som
              man kan erbjuda sina tjänster. Naturligtvis är det också så att
              man är ute och raggar personer till äldreomsorgen eller annan
              omsorg.
            </seg>
            <seg n="ada00e29">
              Det är vägen fram för kvinnor att både få valfrihet när det gäller
              vilka arbetsgivare de kan söka sig till och få bättre löner men
              också bättre arbetsvillkor i form av att de kan välja arbetstid
              och få den arbetstid de vill ha detta i stället för att, som Vänsterpartiet
              förespråkar, ha en många gånger väldigt fyrkantig kommunal arbetsgivare.
            </seg>
          </u>
          <note type="speaker" n="9f4c7bcc">
            Anf. 31 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-3" n="e15088ef">
            <seg n="2f786d36">
              Herr talman! I Carl B Hamiltons anförande fanns många intressanta
              perspektiv, och många viktiga frågor berördes där. Men precis
              som Ulla Andersson ska också jag dyka ned i den svenska verkligheten
              och fråga Carl B Hamilton hur det kommer sig att man nu lyckats
              komma fram till att det är viktigt att spara på gymnasieskolan
              i Sverige.
            </seg>
            <seg n="d46644eb">
              Regeringen driver igenom en sådan besparing i år, motsvarande
              1 400 lärartjänster. Det har man gjort samtidigt som väldigt många
              unga människor hoppar av sin gymnasieutbildning eller saknar gymnasieutbildning
              trots att en sådan, som vi vet, är en viktig entrébiljett till
              arbetsmarknaden.
            </seg>
            <seg n="25945306">
              Men det är inte färdigt i och med denna neddragning. Också för
              de kommande åren räknar ni med besparingar inom gymnasieskolan,
              om ni får som ni vill. Nästan 2 miljarder kronor ska bort innan
              ni är färdiga för den här gången.
            </seg>
            <seg n="2bfee365">
              Jag skulle vilja fråga Carl B Hamilton hur diskussionen gick
              när han, Anders Borg och Jan Björklund kom fram till att en bra
              väg för att stärka Sveriges konkurrenskraft och för att se till
              att människor rustas för jobb är att spara på gymnasieskolan.
            </seg>
          </u>
          <note type="speaker" n="ab68d4b0">
            Anf. 32 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-7f45d34bf516eb44-3" n="0f076230">
            <seg n="ca93ebd5">
              Herr talman! Frågan har riktats till Jan Björklund i partiledardebatter
              och interpellationsdebatter. Tydligen ska också jag svara på den.
              Jag tror att utbildningsministern är den som varit mest kompetent
              att svara på frågan. Han har betydligt djupare kunskap om saker
              och ting på detta skolområde.
            </seg>
            <seg n="122f4fbd">
              Även om vi nu inte diskuterar den allmänna ekonomiska politiken
              vill jag säga att jag håller med om det jag sett att även Socialdemokraterna
              gjort, nämligen om att söka sätt att närmare binda ihop skolan
              och arbetslivet. Alliansregeringen har bland annat infört lärlingsutbildning
              och olika sätt att försöka få arbetsgivare att, till rabatterad
              kostnad och med praktikplatser och liknande, anställa unga människor.
            </seg>
          </u>
          <note type="speaker" n="8e40d484">
            Anf. 33 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-4" n="e15088ef">
            <seg n="81088056">
              Herr talman! Carl B Hamilton verkar inte tycka att det är viktigt
              att reda ut hur regeringens ekonomiska politik slår just för gymnasieskolan.
            </seg>
            <seg n="77df58b5">
              Det är klart att pengarna från den besparing om ett par miljarder
              som görs de kommande åren också används till att finansiera andra
              reformer. Till exempel behöver väl de 675 miljoner som skurits
              bort för i år användas exempelvis till att betala den sänkta krogmomsen.
              Det är klart att det inte är oviktigt att också Carl B Hamilton
              kan förklara hur det här logiskt hänger ihop.
            </seg>
            <seg n="388b6ae2">
              Om jag får tro utbildningsministern är det väl i och för sig
              också så att med sänkta kunskapskrav i gymnasieskolan kan utbildningen
              bli billigare. Det är naturligtvis inte en särskilt lysande ingång
              om man tror att just kunskap och kompetens ska vara det som lyfter
              Sverige och som ska se till att vi klarar den internationella,
              globala, konkurrensen.
            </seg>
            <seg n="d8b902b1">
              Carl B Hamilton får dock gärna återkomma och bli mer precis i
              förklaringen till att just denna del av den ekonomiska politiken
              skulle vara så bra för Sverige.
            </seg>
          </u>
          <note type="speaker" n="bb41bb99">
            Anf. 34 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-7f45d34bf516eb44-4" n="0f076230">
            <seg n="a0cc252c">
              Fru talman! Det är inte ofta man hör Jan Björklund och Folkpartiet
              beskyllas för att sänka kraven i gymnasiet jag tycker annars att
              retoriken gentemot Jan Björklund har varit att han ställer för
              höga krav. Det var dock intressant med en ny vinkling på detta.
            </seg>
            <seg n="0eef31c9">
              När det gäller unga på arbetsmarknaden kan vi titta på den sänkta
              arbetsgivaravgiften för dem under 26 år den ska i dag vara ungefär
              hälften av den som är för andra och se att detta på kort sikt
              har gett kanske 20 000 jobb. Nu är er politik, Fredrik Olovsson,
              att detta ska tas bort, och den effekten är ju större. Man säger:
              Nu drar vi in rabatten på arbetsgivaravgiften och höjer arbetsgivaravgiften
              för unga.
            </seg>
            <seg n="67261312">
              Ett antal unga kommer då naturligtvis att bli arbetslösa. Likadant
              är det med krogmomsen, som är inriktad på en bransch där det är
              många unga som är arbetslösa. Det handlar om deras första jobb.
              Det är alltså lite förvånande att komma här och säga att vi ska
              fördärva skolan genom sänkta krav, och så står man själv för förslag
              som kommer att öka arbetsgivarnas kostnader för att anställa just
              unga människor dramatiskt och i ett slag. Jag tycker inte att
              det riktigt hänger ihop.
            </seg>
            <seg n="1f4272bf">
              Som sagt var: Ta gärna detta ytterligare gånger med Jan Björklund.
              Jag vet att han har svarat på frågan om de så kallade besparingarna
              i gymnasieskolan många gånger, men jag är inte helt uppdaterad
              i denna fråga.
            </seg>
          </u>
          <note type="speaker" n="6e3c3f9d">
            Anf. 35 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-3" n="aabce985">
            <seg n="c134d4c9">
              Fru talman! Det vore kanske inte dumt om Carl B Hamilton läste
              på lite grann när det gäller Folkpartiets paradfråga skola och
              utbildning, men jag ska inte uppehålla mig vid detta. Jag hade
              gärna fått ett svar på den fråga vi hörde nyss, men jag vill återgå
              till Europafrågan. Jag tänkte att jag skulle göra Carl B Hamilton
              till viljes på denna punkt.
            </seg>
            <seg n="828b53a0">
              Jag lyssnade med stort intresse på anförandet. Jag noterar att
              Carl B Hamilton egentligen är ganska överens med till exempel
              mina gröna vänner i Tyskland, som vill gå mot en federation en
              federativ stat i Europa. Det låter i alla fall så, och jag förutsätter
              det. Det jag funderar på och vill fråga om är hur det egentligen
              känns att vara del av en alliansregering och ha en helt apart
              åsikt i denna fråga. Jag förutsätter nämligen att övriga allianspartier
              inte är intresserade av ett federativt system.
            </seg>
            <seg n="ea53b9d8">
              Oftast brukar den svenska regeringen väldigt tydligt påpeka att
              vi avvaktar. Vi går inte med i eurosamarbetet nu, och vi ska inte
              fördjupa den biten. Carl B Hamilton argumenterar dock på ett helt
              annat sätt än jag hör till exempel Anders Borg argumentera. Jag
              tycker att det låter lite annorlunda, och jag hör inte alls den
              enighet vi annars hör att alliansregeringen står för. Hur känns
              det alltså att vara del av ett regeringssamarbete och ha en helt
              annan åsikt?
            </seg>
          </u>
          <note type="speaker" n="a4c251d0">
            Anf. 36 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-7f45d34bf516eb44-5" n="0f076230">
            <seg n="8cedb037">
              Fru talman! Jag höll mitt anförande om Europa, och det brukar
              vara så jag tror att det kanske till och med står i riksdagsordningen
              att man i replikerna bör knyta an till det som har sagts i anförandet.
              Därför är det väl inte helt orimligt att jag inte är fullständigt
              inläst på den fråga Jan Björklund alltid brukar besvara å Folkpartiets
              vägnar.
            </seg>
            <seg n="0521b484">
              Hur som helst: Jag tror inte på en federation på det sätt som
              till exempel de tyska gröna gör ett Europas förenta stater. Vår
              världsdel är mycket mer mångfasetterad, och den är uppbyggd av
              folk som har olika språk och olika traditioner. I vissa fall finns
              det länder som innehåller flera olika folk, kulturer, maträtter,
              litteratur och så vidare. Skulle man försöka plocka ihop denna
              väldigt disparata kontinent och sätta in den i en enda federativ
              stat tror jag att man skulle skapa fler problem än man löser.
              Jag tror alltså inte på Europas förenta stater i den mening man
              gör när man tittar på och jämför med USA, som är ett i grunden
              mycket mer homogent land.
            </seg>
            <seg n="fb70ca6d">
              Jag tror i stället att man ska sikta på att ha ett väldigt nära
              samarbete på många områden. Man ska försöka behålla mångfalden,
              men mångfalden ska inte skapa konflikter och problem. Det är en
              mer komplicerad och besvärlig uppgift än att till exempel skapa
              en federation av kanadensiskt, australiensiskt eller amerikanskt
              snitt. Vi ska alltså behålla det goda mångfalden men samtidigt
              se till att den inte har de destruktiva effekter på kontinentens
              liv vi har sett i det förgångna. Det är min hållning.
            </seg>
          </u>
          <note type="speaker" n="8fd60068">
            Anf. 37 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-4" n="aabce985">
            <seg n="aed24a0c">
              Fru talman! Det var ett intressant svar. Jag frågade dock egentligen
              efter något annat.
            </seg>
            <seg n="ee84618c">
              Vi hör hela tiden olika frågeställningar från olika alliansföreträdare
              om att oppositionen inte är sammanpratad, att vi har olika förslag
              och så vidare. Här hör jag en vision som jag menar går betydligt
              längre än vad övriga allianspartier till exempel säger, vill och
              så vidare. Hur fungerar detta? Ni verkar inte alls vara så sammanpratade
              som ni borde vara utifrån den kritik ni riktar mot andra. Hur
              lever man själv upp till den enhetlighet man förespråkar eller
              kräver av andra?
            </seg>
            <seg n="209654ef">
              Det var min fråga till Carl B Hamilton, och jag undrar fortfarande
              hur det ser ut. Kan du utveckla det?
            </seg>
          </u>
          <note type="speaker" n="d1033362">
            Anf. 38 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-7f45d34bf516eb44-6" n="0f076230">
            <seg n="4f5de279">
              Fru talman! Jag förstår om Mats Pertoft är nyfiken på detta.
              Vi har nämligen lyckats med någonting ni har misslyckats med.
            </seg>
            <seg n="1dbd0b9b">
              Vi har lite olika åsikter, och vi kanske har ganska olika visioner
              om man ser det i ett längre perspektiv vad vet jag? Vi har dock,
              vilket vi kanske har lärt av den borgerliga historien, en väldigt
              stark övergripande hållning, att vi ska komma överens. Vi ska
              komma överens, och vi förhandlar till dess att vi är överens.
              Vi undviker så långt det är möjligt att ställa olika partier mot
              varandra. Vi kör inte över varandra utan försöker så långt som
              möjligt ta alla ombord.
            </seg>
            <seg n="75c0e2bb">
              Ibland blir det naturligtvis så att något parti känner sig överkört,
              men tittar man på det dagliga förhandlande som pågår i Regeringskansliet
              och i riksdagsgrupperna har vi i huvudsak lyckats. Vi har lyckats,
              till skillnad från tidigare borgerliga regeringar. Vi har nu hållit
              på i sex år och även dessförinnan, innan den första alliansregeringen
              tillträdde. Vi har en övergripande borgerlig ideologi, men vi
              har också en övergripande, väldigt väl knäsatt, arbetsmetod: Vi
              ska arbeta tillsammans för våra gemensamma mål, och vi ska hålla
              ihop regeringen.
            </seg>
            <seg n="430255a6">
              Det har faktiskt inte varit några försök till sådana utbrytningar
              som vi har sett under tidigare borgerliga regeringar, där partier
              har lämnat och regeringen har spruckit. Den tiden är förbi. Det
              ligger nämligen så tydligt i vårt egenintresse att hålla ihop.
              Om vi inte gör det, Mats Pertoft, straffas vi av de allmänborgerliga
              väljarna. Den som bryter sig ur eller bråkar för mycket blir straffad
              av de allmänborgerliga väljarna.
            </seg>
            <seg n="80d7fffd">
              Det är en förklaring så god som någon.
            </seg>
          </u>
          <note type="speaker" n="096fe2e1">
            Anf. 39 PER ÅSLING (C):
          </note>
          <u who="per_asling_d761ac" xml:id="i-734fe2a607cc1810-0" n="6a325204">
            <seg n="92e9790c">
              Fru talman! Sverige kan möta framtiden med tillförsikt. Sverige
              har råd att satsa. Sverige har makten över både utmaningar och
              möjligheter, och det känns skönt att kunna stå i Sveriges riksdag
              och konstatera detta. Sverige har en privilegierad ställning.
              När det blåser fortsatt snålt i Europa, när andra dignar under
              skuldkrisen och när många länder står inför omfattande åtstramningar
              kan vi se framåt.
            </seg>
            <seg n="6cc2ce7b">
              Det är ett resultat av en framsynt politik under många år en
              politik som har sin början i tidigt 1990-tals budgetsaneringar
              och i det finansiella ramverk som har visat sig fungera under
              såväl hög- som lågkonjunktur. Vår förmåga, på båda sidor blockgränsen,
              att ta ansvar i såväl bättre som sämre tider har gett Sverige
              en fortsatt sjunkande statsskuld och skapat utrymme för framåtsyftande
              investeringar.
            </seg>
            <seg n="d0f44bf3">
              Det är inte alltid lätt; det ska sägas. Det är lättare att kräva
              utgifter i högkonjunktur därför att det finns stora överskott
              som lockar till löftespolitik, och i lågkonjunktur därför att
              man då frestas att försöka låna sig ur krisen. Men ramverket har
              hållit. Det är ett gott betyg till de partier som har anslutit
              sig till denna politik. Men framför allt är det ett gott betyg
              till de svenska väljarna, som inte har låtit sig lockas av populistiska
              tongångar i någon större utsträckning, vare sig till höger eller
              till vänster.
            </seg>
            <seg n="606f67c4">
              För mig och Centerpartiet är det självfallet särskilt tillfredsställande
              att se resultatet. Vi har varit med och tagit ansvar för budgetsanering
              och för det statsfinansiella ramverket, i regeringsställning och
              i opposition, sedan början av 1990-talet. Och det är ett gott
              resultat.
            </seg>
            <seg n="6f4ae3f7">
              Fru talman! Att ta ansvar står naturligtvis inte i motsats till
              att göra framsynta satsningar och investeringar. Varje företagare
              i vårt land vet att man måste göra investeringar i framtiden för
              att kunna bevara och utveckla konkurrenskraften och för att företaget
              ska kunna växa och anställa fler. De nationella finanserna utgör
              naturligtvis inget undantag. Men att satsa är inte detsamma som
              att lättsinnigt sprida pengar på olika intressegrupperingar eller
              ändamål som är värda att bejaka. Att satsa förutsätter en medvetenhet
              om vilka problem man egentligen vill åtgärda och hur detta görs
              bäst.
            </seg>
            <seg n="5dce8a82">
              Centerpartiet har inför årets vårbudget haft två tydliga prioriteringar:
              För det första handlar det om att uppmuntra fortsatt utveckling
              av det svenska näringslivet för att värna konkurrenskraften, sysselsättningen
              och skatteintäkterna och för att finansiera den gemensamma välfärden.
              För det andra handlar det om att ta krafttag mot ungdomsarbetslösheten
              och de höga trösklar som i dag riskerar att kasta ut många unga
              i permanent utanförskap. På båda dessa punkter visar vårbudgeten
              tydliga resultat.
            </seg>
            <seg n="803d422b">
              I och med den ansvarsfulla politiken lösgörs nu resurser som
              kan användas för att förbättra konkurrenskraften. Det kan ske
              genom sänkta skatter, sänkt arbetsgivaravgift eller riktade incitament
              mot att anställa yngre. De viktiga steg som har påbörjats genom
              sänkt restaurangmoms och sänkta arbetsgivaravgifter för unga ger
              därmed förutsättningar att bädda för ett fortsatt sänkt kostnadsläge
              i det svenska näringslivet. För svenska företagare innebär det
              ökade marginaler som kan investeras i fortsatt tillväxt eller
              i omedelbara anställningar.
            </seg>
            <seg n="366e896a">
              Fru talman! Dessa satsningar kompletteras genom satsningar på
              innovation och utveckling. Det ger näringslivet fortsatta möjligheter
              att befinna sig i frontlinjen för nya tjänster och produkter.
              Det innebär i sin tur fler kvalificerade jobb och möjlighet att
              konkurrera med kunskap.
            </seg>
            <seg n="5a7e8cad">
              En tydlig näringspolitik är en förutsättning för att också klara
              den andra utmaningen: att minska utanförskapet bland unga. Här
              återstår mycket att göra, och trots omfattande insatser är ungdomsarbetslösheten
              fortfarande hög. Och vad värre är, en stor mängd unga riskerar
              att hamna i ett permanent utanförskap, där man aldrig har haft
              kontakt med ordinarie arbetsmarknad och ställs helt utanför de
              inkomstrelaterade trygghetssystemen. Det är nedbrytande för den
              enskilda människan och varken mer eller mindre än ett samhällsekonomiskt
              slöseri.
            </seg>
            <seg n="0561c8a3">
              Alliansregeringen har gjort mycket, men mer behövs. Utgiftstaket
              är inget reformtak. Vår utgångspunkt är att när ett förslag till
              förändringar avfärdas med hänvisning till att reformutrymmet är
              begränsat handlar det snarare om att ambitionsnivån är begränsad
              eftersom vi har reformer som inte kostar mer än politiskt mod
              att genomföra.
            </seg>
            <seg n="c82886c6">
              Fru talman! Riktade insatser som nystartsjobb och sänkta arbetsgivaravgifter
              ligger i linje med vad som kan sägas tillhöra en politisk mittfåra
              i arbetsmarknadspolitiken. Jag tycker att det kan vara läge att
              i detta sammanhang tona ned något av den hårda retoriken. Oavsett
              vad man kallar åtgärderna plusjobb, nystartsjobb eller något annat
              är syftet och metodiken densamma. Ibland vinner man också på att
              erkänna det som förenar.
            </seg>
            <seg n="9e5dac2c">
              Ett sådant medgivande kanske också kan ge upphov till en mer
              fruktbar diskussion när det nu står klart att de riktade ekonomiska
              insatserna har begränsad verkan. Vi måste ta oss vidare för att
              komma åt problemen. Det finns strukturella problem som måste åtgärdas.
              En sammanpressad lönestruktur innebär att erfaren arbetskraft,
              sett till produktiviteten, är relativt billigare än oerfaren.
              Turordningsreglerna leder till att yngre och svagare etablerade
              på arbetsmarknaden drabbas hårdare vid neddragningar. Turordningsreglerna
              leder även till sämre rörlighet generellt, vilket ytterligare
              bidrar till sämre möjligheter att få in en fot på arbetsmarknaden
              för dem som inte är där.
            </seg>
            <seg n="b6ea7e08">
              Helt klart finns också en begynnande insikt om dessa problem
              hos arbetsmarknadens parter. Handels avtal som slöts under våren
              innebär att ingångslönerna sänks mot att yngre erbjuds utbildning
              på arbetsplatser. Andra fackförbund har tidigare tecknat liknande
              avtal, även om principen ofta kläs i ord som praktik eller utbildning.
              Oavsett vilket har vi de senaste åren sett ett begynnande trendbrott,
              precis i enlighet med vad Centerpartiet har förordat i den politiska
              debatten.
            </seg>
            <seg n="0f87a3b9">
              Fru talman! Från företagens sida, och främst de mindre företagen,
              har man länge framhållit dessa problem både för yngre som inte
              kommer in och för de många företag som får sämre tillväxtmöjligheter.
              Även om många menar att detta är en fråga för arbetsmarknadens
              parter är det omöjligt att ducka för det faktum att arbetsmarknadens
              struktur i högsta grad är ett samhällsekonomiskt intresse. Därmed
              är det också en politisk fråga.
            </seg>
            <seg n="15bb2424">
              I detta avseende återstår självfallet många utmaningar. Ett mer
              konkurrenskraftigt Sverige med fler växande företag måste ha en
              arbetsmarknad som ligger i tiden och som är så flexibel att den
              varken stänger ute yngre eller begränsar företagens utvecklingsmöjligheter.
              Därför kommer Centerpartiet att återkomma i frågan om en mer flexibel
              och öppen arbetsmarknad.
            </seg>
            <seg n="c1a2f1ee">
              Fru talman! Miljöpartiets engagemang i miljö- och klimatfrågorna
              är inget som Centerpartiet har några problem med tvärtom. Riksdagen
              och samhällsdebatten behöver fler gröna röster som driver på för
              offensiva miljösatsningar. I vårbudgeten presenterades ett viktigt
              steg mot höjd låginblandning av förnybara bränslen, vilket i ett
              slag minskar koldioxidbelastningen från den svenska vägtrafiken.
              Vi hoppas att få brett stöd för detta.
            </seg>
            <seg n="9c304552">
              Men miljösatsningar måste sättas in i ett samhällsekonomiskt
              perspektiv. Satsningar på miljö och klimat måste också vara satsningar
              på utveckling av hela den gröna näringen i Sverige, på landsbygden
              likaväl som i innovativa företag som utvecklar hållbara lösningar.
              En miljöpolitik som gör Sverige mindre konkurrenskraftigt gynnar
              inte Sverige och inte svenska företag, svenska löntagare eller
              konsumenter. Och framför allt gynnar den inte miljön.
            </seg>
            <seg n="57edd01a">
              Fru talman! Finans- och skuldkrisen har lämnat avtryck i industriländernas
              sätt att resonera om tillväxtbegreppet. Som centerpartister känner
              vi ett starkt engagemang i fråga om en utveckling mot en grön
              ekonomi och en grön tillväxt i Sverige och i världen.
            </seg>
            <seg n="3707d6d4">
              Vi vill satsa på reformer som är självfinansierade till sin konstruktion,
              som minskar utsläppen och som inte sammantaget ökar skatteuttaget
              eftersom de sänker skatten på det miljövänliga lika mycket som
              skatten ökar på det miljöskadliga. På köpet blir skattesystemet
              bättre då skatterna vrider rätt i stället för fel, vilket skatt
              på arbete gör. Låt mig ta ett exempel.
            </seg>
            <seg n="9380648d">
              Ett sätt att minska utsläppen från transporterna är att vid inköpet
              belöna den som köper en utsläppssnål bil med en rejäl premie,
              medan den som köper en bil med höga utsläpp betalar en avgift.
              Frankrike har infört ett så kallat bonus-malus-system. Ett sådant
              premieavgiftssystem är självfinansierat och är på plats i Frankrike
              sedan 2007.
            </seg>
            <seg n="2fcb4483">
              Fru talman! Oavsett vilka angelägna satsningar som presenteras
              i vårbudgeten och oaktat vilka förslag som partierna här i kammaren
              framhåller i dag kvarstår ett enkelt faktum, nämligen att resurserna
              för satsningar på välfärd, utbildning och miljö måste genereras
              någonstans. För mig utgör därför näringspolitiken själva fundamentet
              för den ekonomiska politiken. Det är bara genom välmående och
              växande företag som vi kan klara angelägna satsningar på välfärden,
              fler unga i jobb och omställningen till ett hållbart samhälle.
            </seg>
            <seg n="66616350">
              Därför är det glädjande att höra de positiva tongångar om näringslivets
              och småföretagens betydelse som förs fram från många håll här
              i dag. Men samtidigt måste man hålla i minnet att det är konkreta
              åtgärder som räknas, inte orden i riksdagsdebatter. Centerpartiet
              har i alliansregeringen drivit fram konkreta och framåtsyftande
              åtgärder. Vi har inte nått ända fram varje gång, men vi har tagit
              steg i rätt riktning. I den allmänna debatten har vi varit en
              konsekvent röst för en mer flexibel och öppen arbetsmarknad. Vi
              har varit tydliga och konsekventa i vår syn på hur resurser skapas.
            </seg>
            <seg n="602cdb38">
              Fru talman! Det förtjänar att ställas i kontrast mot en opposition
              som gärna kritiserar och som gärna talar väl om företagandets
              betydelse men som i den konkreta politiken riktar dråpslag efter
              dråpslag mot de företagare som bygger Sverige och den svenska
              välfärden. Samtidigt vill jag säga att jag uppskattar det förändrade
              tonläget från flera partier här i riksdagen. Det bådar gott inför
              en framåtsyftande diskussion där vi kanske vågar vända på fler
              stenar och ifrågasätta gamla sanningar och där vi kanske också
              i många fall kan nå en större samsyn och kontinuitet i frågorna
              för att undanröja den politiska osäkerhet som i dag, liksom tidigare,
              präglar många människors framtidsfunderingar. Det är att ta ansvar
              för Sverige samtidigt som man har en obruten tro på framtiden.
            </seg>
          </u>
          <note n="e77b23e9">
            Jag yrkar bifall till utskottets förslag.
          </note>
          <note type="speaker" n="9f4b7a57">
            Anf. 40 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-7" n="f1a158b4">
            <seg n="3dae255e">
              Fru talman! Det är rätt intressant men också avskräckande, måste
              jag säga, att lyssna på det nya Centerpartiet som springer om
              Moderaterna på högerkanten. Det märks mycket tydligt att huvudkontoret
              har flyttat till Stureplan.
            </seg>
            <seg n="c2886562">
              Tittar man på den förda politiken kan man se att det är en mycket
              tydlig klasspolitik. Den lägsta inkomstdecilen, det vill säga
              de 10 procent fattigaste i Sverige, har fått en negativ inkomstutveckling
              på 2 700 under Centerpartiets ledning. De 10 procent rikaste har
              fått hela 56 000 kronor i månaden.
            </seg>
            <seg n="a2af0411">
              Att Centerpartiet dessutom försöker sprida myter om att LAS skulle
              vara ett stort problem är väl en del i den nya Centerns politiska
              uttryck. Det är de facto så att det är äldre arbetslösa som har
              det allra svårast att komma in på arbetsmarknaden. Unga har ofta
              visstidsanställningar, men det är framför allt unga utan utbildning
              som har svårt att etablera sig på arbetsmarknaden.
            </seg>
            <seg n="a3bc875c">
              Det jag tänker ta upp handlar om lönerna. Det är mycket tydligt
              att tre av fyra partier i regeringen har en uttalad låglönepolitik
              framför ögonen. Man vill alltså se sänkta löner på arbetsmarknaden.
              Först ut var Anders Borg som skällde på landstings- och kommunpolitiker
              och ansåg att det var för höga ingångslöner i kommunsektorn. Därefter
              var Folkpartiet ute och krävde sänkta ingångslöner i kommuner
              och landsting. Sedan toppade Centerpartiet det hela med att kräva
              lägre ingångslöner med 2025 procent på hela arbetsmarknaden. Det
              betyder att en undersköterska som jobbar heltid skulle tjäna 12
              000 kronor i månaden i Centerpartiets Sverige och en sjuksköterska
              15 00016 000. De flesta känner till sjuksköterskeuppropet som
              kräver 24 000.
            </seg>
            <seg n="f0eb2108">
              Min fråga till Per Åsling är: Varför ska en undersköterska i
              Centerpartiets Sverige jobba ett helt år för att tjäna lika mycket
              som Annie Lööf gör på en månad?
            </seg>
          </u>
          <note type="speaker" n="90cfec3b">
            Anf. 41 PER ÅSLING (C) replik:
          </note>
          <u who="per_asling_d761ac" xml:id="i-734fe2a607cc1810-1" n="6a325204">
            <seg n="235c4106">
              Fru talman! Du står i talarstolen och far med osanning, Ulla
              Andersson. Vi har inte krävt eller föreslagit någon generell sänkning
              för alla. Däremot har vi lagt fram förslag på hur vi ska få en
              bättre fungerande arbetsmarknad och en mer dynamisk arbetsmarknad.
              Vi har tagit intryck av hur det fungerar i Danmark där unga i
              betydligt större utsträckning har en fot inne på arbetsmarknaden
              på grund av att de har andra regler och större flexibilitet. Vi
              har tagit intryck av hur det ser ut i Australien. Det viktigaste
              för dessa ungdomar är att de kommer in på arbetsmarknaden.
            </seg>
            <seg n="f236999b">
              Därför har vi också föreslagit att utbildningssystem ska förändras,
              att möjligheten att praktisera ska utökas och att nya lönesystem
              ska införas där man varvar med praktik för att kunna kombinera
              praktisk utbildning med teoretisk utbildning, och den teoretiska
              delen ska vara förlagd till arbetsplatsen.
            </seg>
          </u>
          <note type="speaker" n="946bb3d6">
            Anf. 42 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-8" n="f1a158b4">
            <seg n="74dc24e6">
              Fru talman! Om ni i Centerpartiet är intresserade av att ungdomar
              ska få ett arbete, och det är väl bra, skulle ni enkelt kunna
              föreslå en ändring av lagstiftningen där rätten till fasta jobb
              på heltid blir norm på arbetsmarknaden. Då skulle unga slippa
              att springa omkring på olika visstidsvikariat, spring-och-ring-vikariat
              och så vidare. Ni kunde göra en mycket stor utbildningssatsning
              och ge unga rätt till gymnasieutbildning, för det är unga arbetslösa
              utan utbildning som har de största problemen. Ni skulle också
              kunna satsa på att gymnasieskolan ska ge högskolebehörighet. Vi
              ser nu hur unga människor lämnar yrkesutbildningarna på gymnasiet
              just för att de inte längre ger högskolebehörighet.
            </seg>
            <seg n="8a176138">
              Per Åsling väljer att inte svara på min fråga. Annika Qarlsson
              var ute i tidningarna och krävde sänkta ingångslöner på hela arbetsmarknaden.
              Det förslag hon lade fram innebar att en undersköterska som jobbar
              heltid i Centerpartiets Sverige, och nu ska vi veta att det är
              väldigt få undersköterskor i Sverige som jobbar heltid, skulle
              ha ungefär 12 000 kronor i månadslön. En sjuksköterska skulle
              ha 15 00016 000. Det var ett förslag som ni presenterade offentligt.
              Här väljer Per Åsling att lägga skulden på mig. Du får väl stå
              för den politik ni presenterar eller ta avstånd från den!
            </seg>
            <seg n="dc1bc861">
              Det är faktiskt så att tre av fyra partier i regeringen offentligt
              har krävt sänkta löner. Anders Borg skällde på kommun- och landstingspolitiker
              för att det var för höga ingångslöner och sade: Håll nere löneutvecklingen!
              Folkpartiet instämde och krävde sänkta ingångslöner, och Centerpartiet
              gick längst. Det är så det är.
            </seg>
            <seg n="020b85f0">
              Varför ska en undersköterska jobba ett helt år för att få samma
              inkomst som Annie Lööf får på en månad? Vad gör Annie Lööf som
              är så unikt att det ska ta tolv månader för en undersköterska
              att uppnå detta? Jag tror inte att det praktiska ansvaret är så
              mycket större hos Annie Lööf än hos en undersköterska. Förklara
              nu varför en undersköterska ska ha 12 000 kronor i Centerpartiets
              Sverige, Per Åsling!
            </seg>
          </u>
          <note type="speaker" n="4d6e2eb6">
            Anf. 43 PER ÅSLING (C) replik:
          </note>
          <u who="per_asling_d761ac" xml:id="i-734fe2a607cc1810-2" n="6a325204">
            <seg n="d63c1b3a">
              Fru talman! Jag är förvånad över den retorik som Ulla Andersson
              använder från talarstolen. Det är viktigt att vi ökar efterfrågan
              på arbetskraft för att även unga ska komma in på arbetsmarknaden.
            </seg>
            <seg n="2e6ebd37">
              Den politik som alliansregeringen för och den politik som Centerpartiet
              har på sin dagordning är att det måste skapas fler företag som
              anställer, för det är fundamentet i Välfärdssverige genom att
              det är näringslivets samlade insatser och ekonomi som genererar
              skatter till välfärdssamhället.
            </seg>
            <seg n="9f19271e">
              Jag tycker att många av de frågor som Ulla Andersson lyfter här
              nu ligger inom parternas ansvarsområde. Apropå parterna tycker
              jag att det är glädjande att vi nu börjar få se att det tas initiativ
              för att underlätta för insatser för unga att komma in på arbetsmarknaden
              i form av bland annat det avtal som Handels tecknade i våras som
              jag exemplifierade med i mitt anförande. Metall är ett annat exempel.
            </seg>
            <seg n="ef8eaffd">
              Utbildningsinsatserna är av avgörande betydelse för att få ned
              ungdomsarbetslösheten. Här måste det göras mer, och här måste
              arbetsmarknadsutbildningarna anpassas så att de i större utsträckning
              är inriktade på företagens behov.
            </seg>
            <seg n="555ee34e">
              Det är också viktigt, återigen, att det skapas fler praktikplatser.
              Den offentliga sektorn har inte tagit sitt ansvar här. Det är
              den privata sidan som framför allt öppnar för ungdomar att komma
              in på arbetsmarknaden, och vi kommer från Centerpartiets sida
              att återkomma när det gäller detta.
            </seg>
          </u>
          <note type="speaker" n="2daa1243">
            Anf. 44 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-5" n="aabce985">
            <seg n="9fbc49ba">
              Fru talman! Min fråga handlar om miljön och näringslivet. Per
              Åsling tog i sitt anförande upp frågan om låginblandning och höginblandning,
              vilket är en fråga som jag också har arbetat en hel del med.
            </seg>
            <seg n="04e63c5a">
              Efter det att vårpropositionen presenterades blev jag kontaktad
              av en hel del personer från näringslivet som var väldigt oroade
              över de satsningar som har gjorts, och man undrar om de kommer
              att hålla i längden. Det handlar inte om låginblandningen. Där
              är snarare problemet att man är rädd för dålig kvalitet på till
              exempel etanolen, vilket har visat sig vara en följd av låginblandningen,
              exempelvis i Tyskland.
            </seg>
            <seg n="0145ca6f">
              När det gäller höginblandningen har man satsat mycket stora resurser,
              byggt fabriker och arbetat hårt för att etablera sig som ett teknikdrivande
              land när det gäller hållbar utveckling och alternativa bränslen.
              Men man är nu orolig för om detta kommer att hålla i längden.
            </seg>
            <seg n="24d66d9f">
              Regeringen verkar ha en väldigt kort startsträcka. Det handlar
              om ett eller två år, och på den tiden får man inga satsningar
              färdiga. Man kan inte skriva av de satsningar man gjort när det
              gäller produktionsmedel, fabriker etcetera. Min fråga till Per
              Åsling är: Vad kommer att gälla rörande den fortsatta skattebefrielsen
              på höginblandning?
            </seg>
          </u>
          <note type="speaker" n="bd52cf6b">
            Anf. 45 PER ÅSLING (C) replik:
          </note>
          <u who="per_asling_d761ac" xml:id="i-734fe2a607cc1810-3" n="6a325204">
            <seg n="8afe30dc">
              Fru talman! Från regeringens sida har man varit tydlig med den
              omställning vi vill göra när det gäller fordonsbränslet, alltså
              att gå från fossilbränslen till förnybara fordonsbränslen. Ribban
              är lagd högt och bra år 2030 ska vi ha en fossiloberoende fordonsflotta.
              Delmålet för 2020 är att ha 10 procents inblandning i den totala
              volymen bränsle.
            </seg>
            <seg n="01973d33">
              Vad vi nu gör är att vi i vårpropositionen anför ett förslag
              på ett kvotpliktssystem för inblandningen, vilket vi gör för att
              tydliggöra för näringsliv och konsumenter att här kommer en förändring.
              Vi har också sagt mycket tydligt att vi återkommer under hösten
              med en strategi för hur det mer konkret ska utformas.
            </seg>
            <seg n="4fa880c8">
              Det är angeläget att det finns en långsiktighet i omställningen
              för att klara tydliga spelregler, såväl för hushåll som för näringsliv.
              Jag noterar att det också var en av dina poänger, Mats, när du
              ställde din fråga. Jag delar din uppfattning att det är viktigt
              att klara ut spelreglerna för att på så sätt underlätta omställningen
              eftersom det är fråga om investeringar i ny teknik.
            </seg>
            <seg n="2498962b">
              Det är också glädjande att konstatera att det förnybara tar en
              allt större del av den svenska energibudgeten och nu är uppe i
              47 procent. Speciellt glädjande är det att kunna konstatera att
              vindkraft, solenergi och bioenergi växer starkt.
            </seg>
          </u>
          <note type="speaker" n="ad493db0">
            Anf. 46 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-6" n="aabce985">
            <seg n="1040faf5">
              Fru talman! Jag tror inte att vi tycker så olika när det gäller
              vilken riktning detta ska ta. Från Miljöpartiets sida vill vi
              bara gå fortare framåt. För att konkretisera det hela blir min
              följdfråga till Per Åsling: Kan Per Åsling garantera att den fortsatta
              produktionen av bränslen med höginblandning blir ekonomiskt lönsam
              för företagen i framtiden? Det är det man undrar. Man har investerat
              väldigt stora summor i dessa anläggningar. Man vill fortsätta
              denna investering. Sverige har blivit ett ledande land, men producenterna
              är i dag oroliga över om man kan hålla detta. Kommer man att kunna
              fortsätta eller måste man skrota hela konceptet? Där famlar man
              och är orolig.
            </seg>
            <seg n="dcf8a21e">
              Ställtiden från när höstpropositionen läggs fram till när detta
              ska träda i kraft är, tror jag, två år eller så. Du bygger inga
              anläggningar eller skriver av anläggningar som finns på den tiden.
            </seg>
            <seg n="7b11de36">
              Jag undrar: Kan Per Åsling säga någonting om detta, och kan han
              garantera att det kommer att vara vettigt och lönsamt att i Sverige
              även fortsättningsvis satsa på denna teknikutveckling?
            </seg>
          </u>
          <note type="speaker" n="1cb8b37a">
            Anf. 47 PER ÅSLING (C) replik:
          </note>
          <u who="per_asling_d761ac" xml:id="i-734fe2a607cc1810-4" n="6a325204">
            <seg n="cd93e803">
              Fru talman! Jag har egentligen svarat på frågorna. Jag har tydligt
              redogjort för ambitionen när det gäller omställningen av energisystemet.
              Det är angeläget och viktigt, och det är en viktig del i att skapa
              ett robust och långsiktigt hållbart samhälle.
            </seg>
            <seg n="ac8d5283">
              Jag har också redogjort för att fordonssidan prioriteras just
              för att vi ser att omställning från fossilberoende till förnybart
              bränsle har stor inverkan på miljö och klimat. När det gäller
              detaljer måste jag hänvisa till det vi har sagt tidigare om att
              här återkommer regeringen så snart man kan. Det är angeläget och
              viktigt att ha både tydliga och långsiktiga spelregler för att
              stimulera en grön energi- och teknikomställning i det svenska
              samhället.
            </seg>
          </u>
          <note type="speaker" n="fbb08caa">
            Anf. 48 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-5" n="e15088ef">
            <seg n="820dde27">
              Fru talman! Centerpartiets stora bidrag till debatten under våren
              handlade om förslaget att sänka ingångslönerna på hela arbetsmarknaden
              med upp till 25 procent. Per Åsling var inne på det i sitt anförande,
              men sedan Ulla Andersson tryckte lite på den ömma punkten blev
              det rena fanflykten från den ståndpunkt som både partiledare och
              andra talespersoner har uttryckt. Det är lite märkligt.
            </seg>
            <seg n="f06f2630">
              Jag skulle ändå vilja be Per Åsling att fundera lite grann över
              effekterna av en sådan förändring som ni ju faktiskt har föreslagit,
              även om Per Åsling nu inte riktigt vill kännas vid detta.
            </seg>
            <seg n="afe3b24d">
              Hur har du tänkt att det ska isoleras till den här delen av arbetsmarknaden?
              Får det inte ganska stora effekter på lönebildningen rent allmänt
              i samhället så att det blir ett tydligt tryck ned på lönerna på
              hela arbetsmarknaden?
            </seg>
            <seg n="371ebcd9">
              En annan fråga är: Hur tror Per Åsling att det skulle påverka
              drivkraften att gå från bidrag till försörjning som de borgerliga
              partierna gärna lyfter fram? Redan i dag möter stora grupper som
              lever på socialbidrag närmare hundraprocentiga marginaleffekter
              när de vill gå från bidrag till arbete. Vi har förslag för att
              komma till rätta med det problemet.
            </seg>
            <seg n="7e8b34cb">
              Jag har alltså två konkreta frågor till Per Åsling: Får inte
              det här väldigt stora effekter på lönebildningen på hela arbetsmarknaden?
              Hur påverkar det människors vilja att arbeta?
            </seg>
          </u>
          <note type="speaker" n="31ba4be1">
            Anf. 49 PER ÅSLING (C) replik:
          </note>
          <u who="per_asling_d761ac" xml:id="i-734fe2a607cc1810-5" n="6a325204">
            <seg n="c4666b45">
              Fru talman! Den svenska lönesättningen är ett ansvar för arbetsmarknadens
              parter. Det har också mycket tydligt sagts i debatten, inte minst
              från vår sida.
            </seg>
            <seg n="cd8fcab2">
              Det förslag som vi har lyft in har bäring på att underlätta för
              unga människor att komma in på arbetsmarknaden. Ungdomsarbetslösheten
              har varit hög under många år, vilket är oroväckande.
            </seg>
            <seg n="26ebd476">
              Jag dristade mig till att titta i den socialdemokratiska vårpropositionen
              och kan konstatera att ni där i en graf mycket tydligt visar på
              att ungdomsarbetslösheten passerade 20-procentsstrecket någon
              gång 20032004 under den socialdemokratiska regeringstiden. Tyvärr
              har den sedan legat och fluktuerat mellan 20 och 25 procent, enligt
              det nya sättet att räkna ungdomsarbetslösheten.
            </seg>
            <seg n="fe60e235">
              Detta är allvarligt. Det behövs krafttag. Vi har sagt att en
              viktig åtgärd är att underlätta genom att skapa nya incitament
              för den unga att ta steget ut på arbetsmarknaden eller genomgå
              utbildningsinsatser som är mer anpassade till de egna behoven,
              men också genom att stimulera arbetsgivare att ta hand om ungdomar
              för att på så sätt hjälpa till att få ut dessa människor i näringsliv
              och offentlig sektor. Det är viktigt att detta kombineras med
              relevanta utbildningsinsatser som gör att dessa människor får
              en långsiktig möjlighet att bli en del av arbetsmarknaden.
            </seg>
          </u>
          <note type="speaker" n="7aad13e3">
            Anf. 50 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-6" n="e15088ef">
            <seg n="3352c340">
              Fru talman! Men nu är det inte det som Centerpartiet har föreslagit.
              Centerpartiet har föreslagit sänkta ingångslöner med upp till
              25 procent.
            </seg>
            <seg n="02e68243">
              Per Åsling säger att detta är någonting som parterna ska ta hand
              om. Ja, men varför lyfter ni då in detta förslag? Jag utgår från
              att ni på något vis vill agera för att det ska bli en sådan utveckling
              som ni säger att ni önskar. Då handlar det väl om att försvaga
              de fackliga organisationerna och löntagarnas möjligheter att värna
              sin kollektiva styrka. Det är därför ni riktar udden mot LAS och
              a-kassan och har en del andra förslag som går i den riktningen.
              Det är i grund och botten naturligtvis en viktig maktfråga.
            </seg>
            <seg n="278f425c">
              Vi har definitivt problem med en alldeles för hög ungdomsarbetslöshet.
              Framför allt är det de ungdomar som inte har tillräcklig utbildningsbakgrund
              som hamnar i arbetslöshet och riskerar att bli fast där under
              lång tid. Det är därför vi vill satsa på gymnasieskolan, där ni
              skär ned. De ungdomar som är arbetslösa och inte har gymnasieexamen
              ska kunna få en sådan genom det utbildningskontrakt som vi föreslår
              och lägger avsevärda resurser på. Naturligtvis kostar det pengar.
              Men det är en investering som människor kommer att ha med sig
              hela livet. Det är ingenting som är bortkastat på den lunch som
              vi går och äter om någon timme, utan en insats som man kommer
              att ha med sig under lång tid. Vi kommer att ha nytta av att vi
              har investerat i unga människor.
            </seg>
          </u>
          <note n="101ceb28">
            I detta anförande instämde Ulla Andersson (V).
          </note>
          <note type="speaker" n="f30a0334">
            Anf. 51 PER ÅSLING (C) replik:
          </note>
          <u who="per_asling_d761ac" xml:id="i-734fe2a607cc1810-6" n="6a325204">
            <seg n="d39fb202">
              Fru talman! Jag tycker, Fredrik Olovsson, att det är klädsamt
              att du intar en mjukare attityd, för det är viktigt att vi skapar
              politiska lösningar som är långsiktiga och har utgångspunkt i
              vad de unga människorna behöver, en bra utbildning. Vi har reformerat
              utbildningssystemet för att på så sätt få till stånd utbildning
              som är bättre anpassad till individernas behov. Vi har utökat
              utbildningarna som är riktade mot unga i form av lärlingsutbildning.
              Vi har byggt ut yrkeshögskolan och initierat ordentligt med praktikplatser.
            </seg>
            <seg n="37802c74">
              Det här är en bra grund att gå vidare med. Men enligt den centerpartistiska
              agendan för utbildningspolitiken måste i den fortsatta reformeringen
              praktiska inslag in i både grundskola och gymnasieskola, så att
              människor kommer ut på arbetsplatser i offentlig sektor och i
              näringslivet och så att utbildningarna anpassas mer till vad arbetsgivare
              i form av industri och företag behöver och frågar efter. Det är
              först då vi skapar utbildningssystem som bidrar till att på ett
              ordentligt och relevant sätt öka anställbarheten.
            </seg>
          </u>
          <note type="speaker" n="bd1c986e">
            Anf. 52 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-aeae4243d60a8967-0" n="d9e188a0">
            <seg n="69bbc9f0">
              Fru talman! Jag börjar med att yrka bifall till utskottets förslag
              till beslut att fatta här i dag.
            </seg>
            <seg n="1f5b7b8b">
              Vi har å ena sidan hört en dyster och hemsk beskrivning av hur
              det står till i landet Sverige. Å andra sidan har vi hört hur
              hoppfullt det är och hur vi i jämförelse med andra länder har
              det ganska bra i vårt land. Hur vi än vrider och vänder på detta
              ser vi att vi är en vinnare när det gäller ekonomi jämfört med
              många andra länder. Men det är som med vädret i fjällen; det kan
              ändras oerhört snabbt. Då är det viktigt att man har bäddat med
              marginal för att kunna hantera väderförändringarna och de ekonomiska
              vindar som blåser runt om i vår omvärld.
            </seg>
            <seg n="25a5f2d3">
              Jag kan samtidigt förstå oppositionen. Det är frustrerande att
              vara i det läge som Sverige egentligen är i och sitta i opposition.
              Vi står långt framme på flera olika områden, och vi står ganska
              stadigt, trots att det dallrar rejält runt om oss. Jag förstår
              att Socialdemokraterna försöker fokusera på inhemska frågor för
              att därigenom dra fokus från att Sverige står relativt bra i jämförelse
              med många andra länder. Man försöker få debatten att handla om
              sakfrågor som inte speglar Sveriges förhållande gentemot andra
              länder. Det är en taktik man jobbar med, och den taktiken förstår
              jag att man försöker föra in, för man har stora problem med att
              hantera det läge som vårt land är i.
            </seg>
            <seg n="7d53fd6a">
              Vi är ett exportberoende land. 50 procent av vår bnp utgörs av
              export. 70 procent av den går till europeiska länder. Omvärlden
              beskrivs nu som väldigt dyster och tung, och den är väldigt dyster
              och tung. Ekonomistyrningsverket och Konjunkturinstitutet har
              senast i dag lagt fram rapporter om att det gäller att ha marginaler
              för att kunna agera, och det är precis det vi beskriver i vårpropositionen
              från regeringens sida. Det gäller att ha marginaler och se hur
              det kommer att se ut under hösten jämfört med vad som händer i
              sommar och hur det ser ut i dag.
            </seg>
            <seg n="48149edf">
              Självklart finns det en hel del att göra i vårt land. Det råder
              inga tvivel om det. Vi jobbar med de frågorna och synar dem. Självklart
              sitter oppositionen och har en del förslag. Men allt måste bedömas
              i en omvärldsanalys. Annars kommer vi fel och kan dra fel slutsatser.
            </seg>
            <seg n="221fdf93">
              Anna Kinberg Batra var inne på det nya OECD-indexet, Better life.
              Det är ett nytt sätt att beskriva förhållandet gentemot andra
              länder. Man väger in fler saker än bara ekonomiska kalla fakta.
              Dagens Industri tar upp detta och skriver: För Sverige går det
              bra. Vi mår gott, lever länge och är ganska nöjda med livet i
              stort. Vi är inte rikast, men vi har den bästa miljön med den
              renaste luften och en välfungerande arbetsmarknad. Dessutom behöver
              vi inte jobba särskilt mycket. Det räcker ganska långt, och vi
              ligger på en fjärdeplats bland alla de 36 länder som jämförs.
            </seg>
            <seg n="d023c3d2">
              Jag tycker att det är ganska intressant att man försöker jobba
              med ett lite annat sätt att mäta hur det är att bo och leva i
              Sverige och hur vi förhåller oss till andra länder i olika delar.
            </seg>
            <seg n="96955b1e">
              Utvecklingen inom den kommunala sektorn diskuterade vi i går.
              Jag brukar kalla det vår välfärdsmotor. Vi har i vårt land ett
              system där det kommunala självstyret är en tämligen självklar
              del, med ganska långtgående delegeringar till kommuner och landsting.
            </seg>
            <seg n="7a4f8ad5">
              Vi ser också att ekonomin ser ganska bra ut för innevarande år.
              Man får en ganska stark injektion via återbetalningarna av AFA-premierna
              som kommer att ske på grund av den politik som förs.
            </seg>
            <seg n="d12c125c">
              Varför då? Jo, därför att det nu blir en återbetalning med 10
              miljarder kronor på de premier man betalade in från kommuner och
              landsting för att hantera en del av arbetsgruppförsäkringarna.
              Det kan ske på grund av en fungerande sjukförsäkringsreform som
              rehabiliterar människor tillbaka i arbete. Det gynnar välfärdsmotorn
              kommuner och landsting. De kan nyttja mer resurser att använda
              för att just generera mer välfärd åt alla.
            </seg>
            <seg n="07f25a10">
              Vi har också diskuterat statsbidragen. Det är en del av vårpropositionen.
              Det är ett ständigt trätoämne mellan kommun- och landstingspolitiker
              och riksdagsledamöter. Ska man värdesäkra statsbidragen, eller
              hur ska man se på dem för att kunna hantera framtiden? Hittills
              har ingen regering gjort den delen. Man vill använda statsbidragen
              som en konjunkturell åtgärd när det börjar svikta med den inhemska
              ekonomin. Samtidigt använder man dem för att ersätta kommuner
              och landsting för de tjänster de utför på uppdrag av staten. Jag
              tycker att det är en rimlig hållning i de delarna.
            </seg>
            <seg n="c030b2d7">
              Det är också viktigt att komma ihåg att statens politik för att
              generera fler arbetade timmar är den stora grunden för välfärdsmotorn
              och den funktion man har för att utföra den delen. Det är ungefär
              80 procent av intäkterna till kommunsektorn som kommer via skatten
              när man arbetar fler timmar, och ungefär 20 procent kommer via
              statsbidragen.
            </seg>
            <seg n="c4558c63">
              Detta är viktigt att ha i åtanke. För staten en klok politik
              via det vi har sett nu, med 200 000 fler i sysselsättning, genererar
              det fler arbetade timmar i kommunsektorn. Den årsredovisning för
              2011 som man nu lämnade bekräftar det. Det är fler arbetade timmar
              som har gjort att skatteintäkterna ökar i kommunsektorn. Man kan
              gå in och läsa på Sveriges Kommuner och Landstings hemsida om
              man vill få bekräftelse på detta.
            </seg>
            <seg n="62768602">
              Regeringens politik fungerar. Man har dessa två bitar att arbeta
              med: Fler arbetade timmar och fler människor i sysselsättning,
              och att via statsbidragen arbeta för att också hantera andra delar
              samt kompensera för en del saker som man inte kan få in via enbart
              skatteintäkterna.
            </seg>
            <seg n="175fe549">
              Skatter är en annan del vi diskuterar mycket. Vad använder vi
              över huvud taget skatter till? Skatter är mycket till för att
              omfördela saker i vårt land. Det är inte för ro skull Sverige
              har den lägsta inkomstspridningen i hela OECD. Det inte för ro
              skull som vi har en ganska jämlik situation med inkomstfördelningen
              i vårt land.
            </seg>
            <seg n="d1d5916b">
              Men skatter används också för en annan sak. Det är för att mota
              bort och peka ut vad som är skadligt beteende och peka ut det
              som inte är bra. Sådant ska det vara höga skatter på, och det
              ska vi styra undan. Det gäller fossila bränslen, alkohol, cigaretter
              etcetera. Det använder vi också skatter till, för att styra över
              mot andra saker.
            </seg>
            <seg n="d5fd8284">
              Vad gör då oppositionen? De använder också skatter. Men de använder
              skatter för en annan verksamhet, nämligen för att fördubbla arbetsgivaravgiften
              för unga. Man ska höja skatten på ungdomar. Är ungdomar farlig
              verksamhet? Är ungdomarna ett hot mot miljön? Är ungdomarna någonting
              som vi ska försöka hindra från att komma in på arbetsmarknaden?
            </seg>
            <seg n="28f3ab75">
              Man kan ju fundera när Socialdemokraterna, Miljöpartiet, Vänsterpartiet
              och Sverigedemokraterna ska fördubbla arbetsgivaravgifterna. Det
              är så vi använder skatter. Det är så vi resonerar. Det är så vi
              jobbar.
            </seg>
            <seg n="f977dadc">
              Här vill man sätta en ungdomsskatt. Varför då? Jo, man ska lösa
              ungdomsarbetslösheten på det sättet. Man blir fundersam på hur
              det egentligen fungerar och vilken krispolitik som Socialdemokraterna
              och övriga oppositionspartier vill arbeta med.
            </seg>
            <seg n="c17d684c">
              Vi kan se fler exempel på detta, olika recept för att komma till
              rätta med saker och ting. Det är inte bara Socialdemokraterna
              som vill höja skatterna mot ungdomar och fördubbla arbetsgivaravgiften.
              Vi har fler partier i oppositionen som vill göra en hel del andra
              saker. De vill införa kilometerskatter. De vill införa förmögenhetsskatter.
              De vill införa arvskatter och ännu mer skatt på löneinkomster.
              Här spretar det ganska rejält inom oppositionen.
            </seg>
            <seg n="28c3068c">
              Man kan alltid fundera: Vad kommer att hända i slutändan om oppositionen
              i någon form skulle få makten framöver? Hur har man tänkt sig
              det? Hur mycket skatt ska höjas för att man ska slå ut och försämra
              möjligheten att få ett jobb i vårt land och minska möjligheten
              att driva företag?
            </seg>
            <seg n="d18ceaa9">
              Fru talman! Bostäder är oerhört viktigt. Vi kristdemokrater är
              glada för att vi nu har fått in delar. Vi hoppas att vi nu kan
              få ännu mer injektion i bostadssektorn. Det är huvudsakligen kommunerna
              som har ansvar för att se till att det byggs bostäder. Det kan
              vi aldrig komma ifrån. Det står klart uttryckt i de lagar som
              gäller. Det är viktigt att de tar sitt ansvar.
            </seg>
            <seg n="47cce7f8">
              Men det är också viktigt att vi gör det lättare att kunna hyra
              ut de bostäder som redan finns och nyttja de lägenheter som kanske
              ibland står tomma. Det gäller att kunna använda dem mer, och då
              speciellt i storstadsområdena. Jag är glad över att vi kan ha
              en politik som syftar till att förhoppningsvis underlätta och
              skaka loss fler bostäder. Det kan kanske vara runt 20 000 lägenheter
              bara i Helsingforssområdet som skulle kunna komma loss och användas
              i dessa bitar.
            </seg>
            <seg n="4db7fc5c">
              Minskade marginaleffekter för dem som är i behov av försörjningsstöd
              är också någonting som man tittar på i vårpropositionen och annonserar
              att det kanske kan komma. Jag hoppas att vi kan komma fram med
              ett förslag om detta för att hyvla ned marginaleffekter och trösklar
              för människor att komma in på arbetsmarknaden.
            </seg>
            <seg n="b1addef0">
              Även papperslösas behov av vård är något som Kristdemokraterna
              driver på. Vad jag förstår är det i dag den internationella flyktingdagen.
              Då kan det vara bra att få lyfta den frågan lite grann.
            </seg>
            <seg n="65c8b751">
              Fortsatt utjämning av skattesystemet vad gäller pensionärers
              skatter är också någonting som vi kristdemokrater vurmar för.
              Vi hoppas att vi kan komma framåt inom en snar framtid.
            </seg>
            <seg n="b93a1dab">
              Vi lägger i höst fram budgetpropositionen för 2013. Då hoppas
              jag att vi ska ha ett bättre utgångsläge än vi ser i dag och kunna
              göra en del reformer så att vi kan hitta rätt effekter för att
              hjälpa till att få fart på ekonomin.
            </seg>
            <seg n="ce03cafa">
              Men vindarna blåser runtom oss, och de kan ändra riktning väldigt
              fort. Då gäller det att ha marginaler och inte blåsa på alldeles
              för mycket alldeles för långt i förtid.
            </seg>
          </u>
          <note type="speaker" n="6dd49442">
            Anf. 53 Finansminister ANDERS BORG (M):
          </note>
          <u who="anders_borg_minister_2006" xml:id="i-0ac34e137a791658-5" n="ed68c7e7">
            <seg n="53d45640">
              Fru talman! Jag vill passa på att önska fru talman och ledamöterna
              i Sveriges riksdag en glad midsommar. Det stundar de gladaste
              tiderna vi har i Sverige med sill, färsk potatis och frusen snaps
              för alla som ska fira midsommar om några dagar. Själv ska jag
              passa på att åka ned till ett Ekofinmöte i Luxemburg.
            </seg>
            <seg n="52c7a653">
              I Europa präglas inte klimatet av vare sig svensk midsommar eller
              högtider utan av en mycket djup och fortsatt ekonomisk kris. Eurozonen
              kan räkna med att tillväxten som helhet i år faller med 0,3 procent.
              I länder som Grekland, Spanien, Portugal och Italien faller den
              med både 1, 2, 3 och 4 procent i år.
            </seg>
            <seg n="62b89940">
              Tittar vi på länder som Tyskland, Frankrike och Belgien är det
              nästan stillastående tillväxt. De senaste fem åren har eurozonen
              vuxit med mindre än 1 procent i genomsnitt. De senaste tio åren
              har tillväxten i eurozonen legat nära 1 procent.
            </seg>
            <seg n="a2e248a8">
              Det är en långvarig ekonomisk kris vi ser i Europa som har djupa
              orsaker. En absolut central faktor är att skuldsättningen har
              ökat. Underskotten har varit för stora i dåliga tider, och överskotten
              har varit otillräckliga i goda tider. År efter år har skulderna
              krupit uppåt. Nu är vi i en situation där alltför många länder
              har underskott som är på den nivån att de är ohanterliga.
            </seg>
            <seg n="b914ee9e">
              I grund och botten är detta inte bara en underskottskris. Europa
              har också bekymmer i termer av långsiktig konkurrenskraft. I länder
              som Italien och Spanien har ökningen av produktiviteten de senaste
              1015 åren varit närmast obefintlig. Vi talar om produktivitetstillväxt
              på en eller två tiondelar. Det är en arbetsmarknad som har lämnat
              alltför många människor i utanförskap med ett genomsnittligt alldeles
              för lågt arbetskraftsdeltagande.
            </seg>
            <seg n="e7ca097d">
              Det talar för att Europas kris måste lösas med långsiktiga reformer,
              fru talman. Det handlar om underskotten, men för de närmaste åren
              skulle jag säga att detta inte är huvudproblemet. Eurozonen ligger
              i år på underskott nära 3 procent och nästa år under 3 procent.
              Men före nästa konjunkturnedgång måste skuldnivån ha börjat minska.
              Vi måste ha kommit tillbaka till underskott som gör att det finns
              ett utrymme för stabiliseringspolitik.
            </seg>
            <seg n="a0c450f0">
              Minst lika viktigt som att fortsätta en politik för uthålliga
              offentliga finanser är att förstärka Europas konkurrenskraft.
              Det måste handla om att vi minskar regelbördan, får ned hindren
              för entreprenörskap, att det blir mindre kostsamt att driva och
              starta företag. Och vi måste få en arbetsmarknad som fungerar
              med större flexibilitet. Det måste vara mindre av regelbörda och
              mer av drivkrafter för att arbeta.
            </seg>
            <seg n="8bd8b782">
              Vi måste under de kommande åren lägga större energi på att använda
              offentliga utgifter på ett mer tillväxtorienterat sätt: mer pengar
              till infrastruktur, forskning och utbildning och mindre ersättningar
              för transfereringar som går till människor som står utanför arbetsmarknaden.
            </seg>
            <seg n="ff3b32ef">
              Regeringen anser naturligtvis att Sverige ska vara en del av
              ett väl fungerande Europasamarbete. Vi ska vara en del av den
              reformpolitiken, en del av den europeiska resan. Vi ska i samtal
              om bankunioner och andra förändringar som sker inta en öppen och
              konstruktiv attityd. Vi ska göra det utifrån utgångspunkten att
              vi ska skydda svenska skattebetalares intressen, men vi ska också
              värna stabiliteten i den europeiska ekonomin.
            </seg>
            <seg n="34dc073b">
              I det här läget står Sverige starkt. Tillväxten är starkare än
              i de flesta europeiska länder. Sysselsättningen ökar i Sverige
              under de kommande åren. Vi fick i dag Konjunkturinstitutets prognos,
              där man räknar med en sysselsättningsökning mellan 2011 och 2014
              på 175 000 personer. Det ska också noteras att när Konjunkturinstitutet
              gör bedömningen landar den samlade sysselsättningsökningen mellan
              2006 och 2014 på 300 000 personer.
            </seg>
            <seg n="e155a9de">
              Sverige kan uppvisa budgetöverskott, vi ligger nära balans, och
              vi går mot rätt betydande överskott när vi blickar framåt.
            </seg>
            <seg n="c7ff8d57">
              I Sverige har vi så småningom förutsättningar för en stark återhämtning.
              Vi har ordning i de offentliga finanserna. Vi behöver inte bedriva
              saneringspolitik de kommande åren. Vi behöver inte strama åt.
              Vi behöver inte skära ned. Vi behöver inte höja skatter. Vi har
              en konkurrenskraft som är god jämfört med praktiskt taget alla
              de europeiska länderna, byggd på att vi har genomfört omfattande
              strukturreformer för att göra det mer lönsamt att arbeta och mer
              attraktivt att driva företag och har lagt en bred grund för ett
              kunskapssamhälle med investeringar i forskning och utveckling.
            </seg>
            <seg n="a6ea2f7d">
              Svenska hushåll har en stark balansräkning. Det finns naturligtvis
              risker med skuldsättning. Men med ett högt sparande, högt arbetskraftsdeltagande
              och en väsentligt lägre arbetslöshet än i de flesta europeiska
              länder är det alldeles tydligt att vi har förutsättningar för
              en återhämtning. Det är detta som har gjort att Dagens Industri
              i samband med fotbolls-EM utsåg Sverige som vinnare och guldmedaljör
              i ekonomi-EM.
            </seg>
            <seg n="84842879">
              Låt mig ge fyra utgångspunkter för arbetet inför hösten.
            </seg>
            <seg n="6d8f2350">
              Den första är försiktighet. Vi har offentliga finanser som ligger
              nära balans. Strukturellt har vi överskott. Vi har en skuldsättning
              på 35 procent av bnp. Vi måste naturligtvis se över 2013 och 2014
              ur det perspektivet. Vi har inget mål om att nå överskottsmål
              varje år under en konjunktur, utan det finns ett utrymme för att
              agera under både 2013 och 2014. Men det måste ske utifrån ett
              inslag av försiktighet.
            </seg>
            <seg n="8b224bd9">
              Det andra benet i vår politik är naturligtvis jobb- och reformpolitik.
              Det handlar om ungdomar. Vi måste gå vidare och förstärka lärlingssystem,
              utveckla yrkesutbildningen och förstärka och se över nystartsjobben,
              så att fler unga människor kommer i arbete.
            </seg>
            <seg n="739f6d6e">
              Det handlar om integrationen. Vi måste vidta breda åtgärder för
              att ge stöd och ställa krav på dem som kommer till Sverige, så
              att de snabbt kommer in på arbetsmarknaden.
            </seg>
            <seg n="5e3bb474">
              Det handlar om bostadsmarknaden. Vi måste säkra att vi får en
              politik där det kommer ut lägenheter på marknaden. Det minskar
              riskerna för en överhettning, och det minskar riskerna för obalanser
              med skuldsättning.
            </seg>
            <seg n="22c4511b">
              Det tredje benet i utgångspunkterna för höstens budgetpolitik
              är naturligtvis att vi ska investera Sverige ur krisen. Vi står
              inför en forskningsproposition som i grunden handlar om att investera
              i Sverige i konkurrenskraftshänseende. Vi står inför en infrastrukturproposition
              som inte minst handlar om att säkra att svensk järnväg och svenska
              vägar står sig väl i den internationella konkurrensen. Det handlar
              om en omläggning av bolagsskatten för att säkra att vi får våra
              skatteintäkter men också har en skattemiljö som gör att det är
              attraktivt att investera i Sverige.
            </seg>
            <seg n="938c2b69">
              Den fjärde utgångspunkten vid sidan om försiktighet, jobb- och
              reformpolitik och att investera Sverige ur krisen är samförstånd.
            </seg>
            <seg n="a31426f9">
              Det sker nu breda samtal på arbetsmarknaden mellan parterna.
              Under våren har vi sett en avtalsrörelse som nu har landat på
              löneökningar som måste ges väldigt höga betyg när det gäller samhällsekonomiskt
              ansvarstagande. Under hösten kommer vi att kunna följa hur parterna
              LO, Svenskt Näringsliv, TCO, Saco och Sveriges Kommuner och Landsting
              i olika former kommer att diskutera hur vi kan förbättra den svenska
              arbetsmarknadens funktionssätt, hur vi enklare ska öppna dörrar
              in och hur vi ska få en bättre avvägning mellan omställning och
              flexibilitet. Regeringen kommer naturligtvis att göra sitt yttersta
              för att stödja och stötta och för att finna vägar kring mer av
              samförstånd i en svensk modell som har lönat Sverige väl.
            </seg>
            <seg n="f5aa21aa">
              Här är kontrasten mellan regeringens tydliga och offensiva utgångspunkter
              och oppositionens politik tydlig. Socialdemokraternas politik
              står på tre ben. Det är alldeles tydligt i de reservationer som
              vi ser i utskottsbetänkandet.
            </seg>
            <seg n="7dd5d555">
              För det första är det en omfattande skattechock. I ett läge när
              världsekonomin är i bekymmer vill Socialdemokraterna höja skatterna
              med 2530 miljarder. Det är arbetsgivaravgifter för unga, avtrappat
              jobbskatteavdrag, försämrade RUT- och ROT-avdrag och återinförd
              restaurangmoms.
            </seg>
            <seg n="0d1f8e94">
              Den omfattande skattehöjningspolitiken syftar till att betala
              för bidragspolitik. Det som inte nämns i de socialdemokratiska
              inläggen i riksdagens kammare är att kärnan i politiken är att
              återställa bidragssystemen, att nedmontera arbetslinjen, att satsa
              mer av skattepengarna på att ersätta människor som inte arbetar,
              att göra det mindre lönsamt att vara på arbetsmarknaden och mer
              lönsamt att stå utanför arbetsmarknaden.
            </seg>
            <seg n="cf1c5a00">
              Det tredje benet i den socialdemokratiska politiken är återreglering
              av arbetsmarknaden. I stället för att hedra att det är parterna
              som ska lägga fast spelreglerna talar Socialdemokraterna i riksdagen
              om olika initiativ för att begränsa för bemanningsföretag, begränsa
              korttidskontrakt och återreglera arbetet på den svenska arbetsmarknaden.
            </seg>
            <seg n="ecf5ae68">
              Skattechock, bidragspolitik och återregleringar det kommer att
              kosta tusentals jobb.
            </seg>
            <seg n="d8ad69ed">
              Det ska naturligtvis vägas samman med Miljöpartiets politik.
              Vid sidan av att Miljöpartiet accepterar huvuddelen av de socialdemokratiska
              skattehöjningarna lägger man till lastbilsskatt, koldioxidskatt
              och en energipolitik som skulle vara förödande för konkurrenskraften
              i Sverige.
            </seg>
            <seg n="7569e4d6">
              Socialdemokraterna ligger i det sammanhanget till höger om Miljöpartiet.
              Miljöpartiet föreslår 35 miljarder i skattehöjningar för företag
              och hushåll i Sverige. Det är alldeles uppenbart att en sådan
              politik skulle kosta jobb och sysselsättning.
            </seg>
            <seg n="2dcc5ce0">
              Nu ska man dock vara klar över att Vänsterpartiet har en politik
              som också ska vägas in i alternativet. De föreslår sammanlagt
              skattehöjningar på uppemot 75 miljarder kronor.
            </seg>
            <seg n="f9855df3">
              Så ser det rödgröna alternativet ut: skattechock, bidragspolitik,
              återregleringar och omfattande försämringar av företagsklimatet.
              Det är alldeles uppenbart vad detta skulle leda till: färre jobb,
              högre arbetslöshet, sämre konkurrenskraft, undergrävande av svenska
              tillväxtförutsättningar och undergrävande av ett långsiktigt välstånd
              för Sverige.
            </seg>
            <seg n="e3510a51">
              Minst lika allvarligt är det demokratiska problemet. Socialdemokraterna,
              Miljöpartiet och Vänsterpartiet söker gemensamt en majoritet i
              Sveriges riksdag. Man söker gemensamt ett ansvar för att regera
              landet. Men man vill inte berätta öppet för väljarna vilka som
              ska ingå i regeringen. Man vill inte deklarera om man kan acceptera
              att vara stödparti till en socialdemokratisk enpartiregering eller
              om villkoren är att det ska vara en koalitionsregering. Vi får
              inte veta hur förhandlingarna ska gå, om vi hamnar i olyckan att
              det blir en vänstermajoritet i Sveriges riksdag ingenting om programmen.
            </seg>
            <seg n="743875ef">
              Jag förstår det, för det går inte att förklara för väljarna varför
              ett land som framgångsrikt har hanterat en kris ska byta politik
              och i stället satsa på att höja skatterna på arbete, höja skatterna
              på kapital, höja skatterna på företagande, höja skatterna på ett
              sätt som är förödande för både tillväxt och välstånd.
            </seg>
            <seg n="43b2966a">
              Fru talman! Låt mig avslutningsvis konstatera att det centrala
              för Sverige är att vi bygger en politik som ger förutsättningar
              för nya jobb i växande företag. Det är kärnan i regeringens arbete
              inför den kommande höstpropositionen.
            </seg>
          </u>
          <note type="speaker" n="2bac7a17">
            Anf. 54 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-7" n="e15088ef">
            <seg n="a8b00069">
              Fru talman! Det är jobben som är Anders Borgs misslyckande. Arbetslösheten
              är högre, sysselsättningen är lägre, långtidsarbetslösheten har
              mer än fördubblats och fas 3 bara sväller och sväller. Det är
              facit efter snart sex år med regeringen Reinfeldt.
            </seg>
            <seg n="655029df">
              Trots detta finns det nästan inga konkreta förslag mot arbetslösheten
              som regeringen vill sätta i gång omedelbart. Tvärtom ska allting
              vänta till senare, för det kan bli värre. Det kan det naturligtvis,
              men vi har faktiskt 8 procents arbetslöshet. Det är massarbetslöshet!
              Det menade Anders Borg att det var redan när arbetslösheten var
              väsentligt lägre. Ändå vill han i dag inte ta det ordet i sin
              mun, trots att vi har 8 procents arbetslöshet. 100 000 fler är
              utan jobb, och arbetslösheten har ökat i princip i alla åldersgrupper.
              Vad värre är: Han lägger inte heller fram några konkreta förslag.
              Dem får vi vänta på till senare.
            </seg>
            <seg n="29a25353">
              Jag tycker inte att vi har råd att vänta när så många är utanför.
              Vi har inte råd att vänta när så många ungdomar fortsätter att
              gå utan arbete eller sysselsättning och nu låses in i fas 3, en
              åtgärd som absolut inga unga människor ska vara i ja, faktiskt
              inga andra människor heller, om sanningen ska fram.
            </seg>
          </u>
          <note type="speaker" n="c74e4857">
            Anf. 55 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-6" n="ed68c7e7">
            <seg n="9a707141">
              Fru talman! Fredrik Olovsson anstränger sig för att beskriva
              Sverige som ett land i sönderfall. Man undrar lite vilka exempel
              det finns på politik som har fungerat bättre än den vi har fört
              i Sverige. KI kom i dag med bedömningen att det blir en sysselsättningsökning
              från 2011 till 2014 med 175 000 personer, det vill säga totalt
              300 000 under de år vi har haft regeringsmakten. När vi tillträdde
              låg Sverige i mitten i arbetslöshetsligan. Nu är vi nere på sjätte,
              sjunde eller åttonde plats.
            </seg>
            <seg n="fab59bac">
              I andra länder har arbetslösheten ökat kraftigt och sysselsättningsgraden
              har fallit. Där har långtidsarbetslösheten ökat. I Sverige har
              vi, tillsammans med något annat land, Europas lägsta långtidsarbetslöshet.
              Utanförskapet i termer av de breda mått vi har använt, som den
              socialdemokratiska regeringen tog fram, alltså helårsekvivalenter,
              har minskat kraftigt.
            </seg>
            <seg n="6e1a27cd">
              Det mest obegripliga är att Fredrik Olovsson inte ägnar en sekund
              åt att förklara den egna politiken: kraftiga skattehöjningar för
              att finansiera ett utbyggt bidragssystem. Varför inte gå till
              väljarna och säga som det är, att ni anser att vi ska beskatta
              unga människor hårdare, backa på jobbskatteavdragen, lägga tillbaka
              skattehöjningar på restaurangsektorn och försämra RUT- och ROT-avdragen,
              och sedan ska vi använda pengarna till bidragssystem? Varför inte
              stå för politiken?
            </seg>
            <seg n="305a3794">
              Socialdemokraterna kan inte acceptera att människor försörjer
              sig på eget arbete. De vill i stället lägga resurserna på att
              människor ska försörjas av det offentliga utanför arbetsmarknaden.
              Det är kärnan i den socialdemokratiska politiken.
            </seg>
            <seg n="90f46bfa">
              Trots att Sverige har överskott och balans i offentliga finanser
              måste Socialdemokraterna genomföra en skattechock, och man väljer
              en utformning av den skattechocken som inte ens något av krisländerna
              har gjort. Där har man höjt fastighetsskatt, moms och andra skattebaser
              som inte slår direkt mot jobben.
            </seg>
            <seg n="8c5a4fa0">
              Socialdemokraterna inriktar sina skattehöjningar på exakt de
              områden som ger störst effekt på sysselsättningen. Det kanske
              handlar om 20 000 unga människor som ska ställas utanför arbetsmarknaden
              för att Fredrik Olovsson ska få höja kostnaderna i bidragssystemen.
              Vore det inte dags att överge bidragspolitiken, Fredrik Olovsson?
            </seg>
          </u>
          <note type="speaker" n="5a9ff876">
            Anf. 56 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-eed1bfcedc63ee52-8" n="e15088ef">
            <seg n="49869e3b">
              Fru talman! Just de åtgärder som Anders Borg pekar på den sänkta
              krogmomsen och sänkningen av socialförsäkringsavgiften för ungdomar
              framhåller också hans egna experter på Finansdepartementet som
              slösaktiga. Det är ineffektiva åtgärder.
            </seg>
            <seg n="930597fb">
              KI kom med sin granskning av krogmomsen för några dagar sedan.
              Där pekar man på att om det över huvud taget blir några jobb i
              den sektorn kostar de 5 miljoner kronor styck. Det är inte att
              använda pengar effektivt. Det är inte att använda resurserna på
              bästa sätt i ett läge där marginalerna är knappa.
            </seg>
            <seg n="e5cde336">
              Jag står för trygga sociala försäkringar. Det är väldigt viktigt
              att vi har omställningsförmåga i det svenska samhället. Både a-kassa
              och sjukförsäkring är en del av det. Anders Borg kan gärna förklara
              varför Sverige, som har goda finanser och har haft det under väldigt
              lång tid, ska vara i strykklass när det handlar om de sociala
              försäkringarna. Det tycker jag är en mycket märklig utveckling.
            </seg>
            <seg n="9df8ed3d">
              Anders Borg jämför gärna Sverige med andra länder. Det kan vi
              ju göra, men vi brukar inte så ofta jämföra oss med länder som
              Portugal och Grekland i ekonomiska termer, utan det är snarare
              Tyskland, Norge, Holland och Österrike som vi brukar tycka är
              rimliga att jämföra Sverige med. Det är länder som har haft sjunkande
              arbetslöshet sedan Anders Borg tillträdde. Här i Sverige, där
              Anders Borg har haft lite mer påverkan, har arbetslösheten stigit
              kraftigt.
            </seg>
            <seg n="8edcfb01">
              Som Anders Borg tog upp pekar dessutom KI på att arbetslösheten
              om två år kommer att vara drygt 7 procent. Det är alltså det facit
              som Anders Borg ska lämna efter sig. Det är mer än massarbetslöshet!
            </seg>
          </u>
          <note type="speaker" n="a7da37d2">
            Anf. 57 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-7" n="ed68c7e7">
            <seg n="7f92c8bd">
              Fru talman! Vad KI säger är att sysselsättningen de kommande
              åren stiger med 175 000 personer, alltså 300 000 under de två
              mandatperioder som vi kommer att ha haft ansvaret för när vi går
              till val nästa gång. Enligt KI:s analyser beror en mycket stor
              del av detta på de åtgärder som regeringen har vidtagit. Det handlar
              om jobbskatteavdrag, förändring av arbetslöshetsförsäkringen,
              förändring av sjukförsäkringen, förändring av den aktiva arbetsmarknadspolitiken
              och om RUT- och ROT-avdragen. Det är åtgärder som KI bedömer varaktigt
              har höjt sysselsättningen i Sverige kraftigt och långsiktigt.
            </seg>
            <seg n="71cd3ca6">
              Alla dessa åtgärder har Socialdemokraterna varit emot. Flera
              av dem vill man rulla tillbaka. Låt oss då för en gångs skull
              tala om det som är kärnan i den socialdemokratiska politiken:
              a-kassa, sjukförsäkring, förtidspension och utanförskap.
            </seg>
            <seg n="cb65c8b4">
              Man lägger inte skattepengar på utbildning. Det är inte det Socialdemokraternas
              budgetpolitik handlar om. Man lägger dem inte på infrastruktur
              eller på att göra mer för forskning och utveckling, utan man lägger
              pengarna på att försörja människor utanför arbetsmarknaden. Det
              är Socialdemokraternas politik. Den ledde till utanförskap. Den
              kommer att leda till utanförskap. Den kommer att leda till arbetslöshet
              och lägre sysselsättning, och den är förödande för långsiktig
              välfärd och rättvisa i Sverige. Den politiken ska avvisas!
            </seg>
          </u>
          <note type="speaker" n="e0e57a92">
            Anf. 58 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-9" n="f1a158b4">
            <seg n="c3746296">
              Fru talman! Under Anders Borgs och den borgerliga regeringens
              ledning har vi fått en alltmer privatiserad och kommersialiserad
              välfärd. Skatter betalar produktion, konsumtion, löner och vinster
              men också uppköp av nya välfärdsverksamheter. Institutet för Näringslivsforskning
              skriver i en rapport: Det kräver ingen större eftertanke för att
              inse att manipulation och slöseri kan förekomma när en anonym
              och frånvarande tredje part (skattebetalarna) går in som mellanhand
              och finansierar alla transaktioner mellan producent och konsument.
              Vidare anför Institutet för Näringslivsforskning att välfärden
              är en kvasimarknad.
            </seg>
            <seg n="5b8f8cf4">
              Institutet för Näringslivsforskning är ju ingen bundsförvant
              till Vänsterpartiet precis utan snarare Anders Borgs kamrater.
            </seg>
            <seg n="a423292b">
              8 miljarder av våra inbetalda skattekronor tas ut i privata vinster.
              8 miljarder motsvarar lönerna för 20 00 anställda. Det är lika
              många jobb som Arbetsförmedlingen beräknar ska komma de närmaste
              två åren. Detta är pengar som vi redan har betalat för arbetsuppgifter
              som borde utföras.
            </seg>
            <seg n="31204ade">
              Det har inte heller blivit någon mångfald i välfärden, som en
              del vill göra gällande. Det är framför allt stora riskkapitalbolag
              som har tagit över alltmer. Academia har 7 000 anställda, Attendo
              har 12 000, Aleris har 7 000 och Ambea har drygt 10 000. Carema
              har en skattefinansierad omsättning på 6,2 miljarder. Baggium
              gör en vinst på 157 000 per anställd. För Attendo är vinsten 43
              000 per anställd och för Carema 34 000.
            </seg>
            <seg n="d01580f4">
              Anders Borg brukar prata om att hushålla med skattebetalarnas
              pengar. Är det att hushålla med skattebetalarnas pengar att vi
              har en äldreomsorg som ger dubbelt så hög avkastning som finanssektorn
              och där våra inbetalda skattepengar går till privata vinster i
              den privatiserade välfärden? Är det att hushålla med skattebetalarnas
              pengar, Anders Borg?
            </seg>
          </u>
          <note type="speaker" n="298c3415">
            Anf. 59 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-8" n="ed68c7e7">
            <seg n="65f140c3">
              Fru talman! Det finns oceaner av belägg för att det enda sättet
              att hushålla med mänsklighetens resurser är ett system vi kallar
              för marknadsekonomi. I marknadsekonomi finns det vinster. Då använder
              man resurserna effektivt, och man skapar välstånd för människor.
              Man lyfter hundratals miljoner människor ur fattigdom till rikedom.
            </seg>
            <seg n="c4522873">
              Det finns andra ekonomiska system, som jag antar att Ulla Andersson
              känner till, där man inte tillåter vinster. Där skapar man fattigdom.
              Där stannar människor kvar utan utveckling, och där klarar man
              inte av att erbjuda vare sig välstånd eller tillväxt. 7 000, 10
              000, 12 000 Ulla Andersson räknar upp alla de människor hon vill
              ge sparken.
            </seg>
            <seg n="1210e9c2">
              7 000, 10 000, 12 000 det är de som ska sägas upp från de företag
              som Ulla Andersson här beskriver om det blir en vänsterregering.
              Då ska turordningslistorna upprättas. Då ska facket kallas in.
              Då ska uppsägningarna sätta i gång. För här ska det stängas i
              Vänsterpartiets enhetssamhälle.
            </seg>
            <seg n="84226302">
              Naturligtvis vore det förödande också ur jämställdhetssynpunkt.
              Nu ser vi nämligen att löneskillnaderna mellan män och kvinnor
              vi fick den rapporten i dag minskar. Det finns många skäl till
              det. Ett av skälen är naturligtvis en ökad valfrihet och konkurrens
              inom vård och omsorg som gör att kvinnor får mer uppskattning
              och bättre löner för sitt arbete. Det är mer av utbildning, mer
              av jobbskatteavdrag. Med detta har vi uppnått det som Vänsterpartiet
              har talat om men aldrig kommit i närheten av, en minskning av
              inkomstskillnaderna mellan män och kvinnor.
            </seg>
            <seg n="d9b7ac34">
              Det var en glädjens rapport vi fick i dag. Medlingsinstitutet
              kan visa att inkomstskillnaderna mellan män och kvinnor, löneskillnaderna
              mellan män och kvinnor, minskar. Det beror naturligtvis på att
              vi i Sverige jobbar för jämställdhet. Vi driver en politik för
              full sysselsättning. Och det lägger grunden för ett samhälle som
              präglas av samförstånd.
            </seg>
          </u>
          <note type="speaker" n="21a7651c">
            Anf. 60 ULLA ANDERSSON (V) replik:
          </note>
          <u who="ulla_andersson_ab2816" xml:id="i-4319aeaa04547f7c-10" n="f1a158b4">
            <seg n="9ef6ff11">
              Fru talman! Det finns oceaner av belägg för att privatiserad
              välfärd är dyr, kostsam och ineffektiv. Det är ett väldigt dyrt
              system, och det leder fel när inte behoven styr utan vinsterna.
            </seg>
            <seg n="0ac3c971">
              En kvasimarknad är vad vi har fått där skatter betalar produktion,
              konsumtion, löner, vinster och uppköp av nya verksamheter. Är
              det en fungerande marknad? Hur kan det vara en fungerande marknad
              när det handlar om unika människors unika behov?
            </seg>
            <seg n="09a7f9df">
              Det är inte lika lätt att rycka upp mormor från ett äldreboende
              som att gå och byta byxor i affären om jag är missnöjd. Det är
              inte lika lätt att göra om en misslyckad skolgång som att gå och
              byta ärterna i affären.
            </seg>
            <seg n="0c4c0df8">
              Studieförbundet Näringsliv och Samhälle har kommit fram till
              att det inte har blivit bättre kvalitet eller mer kostnadseffektivt,
              utan det handlar enbart om ideologi. Och det är multisjuka äldre
              som betalar priset för den förda politiken.
            </seg>
            <seg n="913c8900">
              I Anders Borgs Sverige är det alltså viktigt att multisjuka äldre
              får det sämre för att privata företag ska ha rätt att göra vinst
              på våra skattepengar.
            </seg>
            <seg n="a679ed5d">
              Anders Borg försöker här med någon skrämselpropaganda och säger
              att de här människorna skulle förlora jobben. Snarare är det väl
              så att de skulle få fler arbetskamrater. Välfärden försvinner
              ju inte bara för att privata bolag inte får vara i den. Det är
              snarare så att mer av våra skattepengar går till välfärden när
              de inte behöver tas ut i privata vinster.
            </seg>
            <seg n="60d706c7">
              8 miljarder motsvarar lönerna för 20 000 fler anställda i äldreomsorgen.
              De här personerna skulle alltså inte bara få en bättre kvalitet
              utan också få fler arbetskamrater.
            </seg>
            <seg n="1e1bb021">
              Löneskillnaderna i den privatiserade välfärden är faktiskt större
              än i den offentliga välfärden. Det som har hänt när välfärden
              har privatiserats är att män som är anställda i välfärden har
              fått högre löner och inte kvinnor.
            </seg>
            <seg n="08199f56">
              Anders Borg får nog ta och läsa på och sluta blunda för det som
              faktiskt händer. Ideologi kan inte vara överordnat multisjuka
              äldres väl och ve.
            </seg>
          </u>
          <note type="speaker" n="7940f9c7">
            Anf. 61 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-9" n="ed68c7e7">
            <seg n="37195a95">
              Fru talman! Låt mig föreslå en kampanjidé för Ulla Andersson
              i valrörelsen 2014! Man kan gå runt här i Helsingfors och i andra
              delar av Sverige och sätta upp skyltar. Jag föreslår att de har
              en gul bakgrund och en röd ram. Och så står det: Stängt på grund
              av vänsterpolitik.
            </seg>
            <seg n="8ef521e6">
              Dem kan man spika upp på dörrarna på förskolorna. Dem kan man
              klistra upp utanför vårdcentralerna. Dem kan man sätta upp utanför
              apoteken. Dem kan man sätta framför äldreboenden, där det finns
              privata företag. Det är klart att välfärden ska vara skattefinansierad.
              Men verksamheten måste kunna bedrivas av olika.
            </seg>
            <seg n="5fc6a76f">
              Vänsterpartiets listning av alla dem som inte ska få jobba i
              de här verksamheterna ger uttryck för en ideologisk blindhet.
            </seg>
            <seg n="39441ac0">
              Ulla Andersson säger att marknadsekonomi präglas av ineffektivitet,
              slöseri och vinster. Men sanningen är att det inte är så. Det
              är när länder går till marknadsekonomi som vi får välstånd. Det
              är när länder går ifrån marknadsekonomi och har för mycket regleringar,
              för mycket statlig kontroll och för lite av företagande som vi
              får kriser. Det är därför vi har de här ekonomierna i södra Europa,
              som är genomreglerade och genombeskattade. Det är stora ekonomiska
              skillnader för att man bygger monopol snarare än konkurrens. Det
              är det vi har sett i varenda del av världen som inte har förmått
              att klara av ekonomisk utveckling.
            </seg>
            <seg n="cf9072b1">
              Låt oss komma tillbaka till jämställdhetsfrågan! Nu har vi gjort
              reformer för att fler kvinnor ska kunna jobba i privat välfärdssektor.
              Och vi sänker skatterna så att det lönar sig bättre att jobba.
              Då minskar inkomstskillnaderna mellan män och kvinnor. Kan inte
              Ulla Andersson glädjas över att regeringens jämställdhetsarbete
              bär frukt så att vi minskar inkomstskillnaderna? Är det inte en
              fördel? Är det inte bra? Kan vi inte glädjas åt att den stagnation
              på jämställdhetsområdet som Ulla Anderssons regering representerade
              nu har brutits så att vi kan se framsteg mot mer av jämställdhet?
              Är inte det glädjande, Ulla Andersson?
            </seg>
          </u>
          <note type="speaker" n="8923f372">
            Anf. 62 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-7" n="aabce985">
            <seg n="6e9dfd31">
              Fru talman! I morse läste jag två debattartiklar, den ena i DN,
              den andra i Dagens Industri.
            </seg>
            <seg n="877a43ac">
              I Dagens Industri skrev finansministern och ett antal ekonomisk-politiska
              talespersoner. Det var inte så mycket nytt. Jag kunde nästan ha
              skrivit artikeln själv, om någon hade bett mig att göra en hemläxa
              om vad Alliansen kommer att säga utan att säga någonting. Och
              så var det lite raljerande om oss från oppositionen.
            </seg>
            <seg n="63b770a1">
              I DN hittar jag däremot Fredrik Reinfeldts, Lena Eks och Gunilla
              Carlssons artikel. Det var framför allt en mening som jag tyckte
              var intressant. Det står så här: I ett hållbart samhälle prissätts
              jordens naturresurser så att priset också reflekterar miljöeffekterna.
            </seg>
            <seg n="e1e03580">
              Den meningen hade jag gärna sett i artikeln i Dagens Industri.
              Jag kan titta på andra länder, framför allt ett land som finansministern
              brukar ta upp som ett exempel, Tyskland. Jag märker att man där
              arbetar effektivt det är en konservativ borgerlig regering med
              en gigantisk energiomställning som ökar sysselsättningen med upp
              till 700 000 personer. Det är det som vi i Sverige skulle behöva.
            </seg>
            <seg n="23674b6e">
              Man brukar framhålla det gör bland annat finansministern att
              det är Tyskland och Sverige som har klarat krisen på ett bra sätt.
              Ja, jag håller med. I mitt inledningsanförande sade jag också
              att det inte är några problem med de offentliga finanserna här.
              Vi står bakom att det är en stabil politik.
            </seg>
            <seg n="14c1e599">
              Men vart är vi på väg? Jag skulle vilja veta mer. Det handlar
              om det hållbara samhälle som vi vill bygga, som statsministern
              uttalar. Man ska prissätta. Det är precis det som vi i Miljöpartiet
              efterlyser och som vi saknar helt och hållet i den här vårpropositionen.
              Vi hoppas att det kommer mer till hösten, men jag tvivlar starkt,
              eftersom det inte nämns med ett enda ord. Däremot minns jag hur
              det var för några år sedan. Under förra mandatperioden pratade
              Anders Borg själv väldigt varmt om koldioxidskattens styrande
              effekter.
            </seg>
          </u>
          <note type="speaker" n="0035f44b">
            Anf. 63 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-10" n="ed68c7e7">
            <seg n="2dbaf585">
              Fru talman! Vi går gärna vidare med fortsatt klimatanpassning
              av skatterna, för skatter är effektiva när det gäller att styra
              människors beteenden.
            </seg>
            <seg n="064b2766">
              Vi hade till exempel Miljöpartiets stora satsning på att kompensera
              jordbruket för dieseln. Man återbetalade när det gällde dieselanvändning
              till jordbruket. Som jag förstår det var det en central del av
              koldioxidpolitiken under den förra regeringen.
            </seg>
            <seg n="5e9d3c51">
              Det har vi avvecklat. Därigenom får vi en stor effekt på koldioxidutsläppen
              utan att det kostar samhället eller hushållen stora belopp. Det
              är en väldigt effektiv skatteförskjutning.
            </seg>
            <seg n="4a4371da">
              När vi nu talar om skatter och styrning vill jag bara diskutera
              det här med arbetsgivaravgifter, för jag kan inte lämna Mats Pertoft
              i den frågan. Miljöpartiet vill höja arbetsgivaravgifterna med
              16 miljarder. Det är en grundidé för Miljöpartiet att slå ut unga
              människor genom höjda arbetsgivaravgifter. Det vill man till en
              liten del använda till att sänka arbetsgivaravgifterna upp till
              en viss del av lönesumman.
            </seg>
            <seg n="b6c708b7">
              Vi vet att alla sänkningar över lönesumman naturligtvis inte
              har någon effekt. Då är det alltså 1 av de 5 miljarder som Miljöpartiet
              satsar på det här som har effekt. Då vill jag fråga Mats Pertoft:
              Om man höjer skatterna med 16 miljarder och sänker dem med 1 miljard,
              kommer sysselsättningseffekten då att vara positiv eller negativ?
              Kan det inte vara så att en höjning med 16 miljarder har större
              negativ effekt än en sänkning med 1 miljard, Mats Pertoft?
            </seg>
          </u>
          <note type="speaker" n="f6c1d8e8">
            Anf. 64 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-8" n="aabce985">
            <seg n="2e28e2cb">
              Fru talman! Det är väldigt spännande. Jag frågade Anna Kinberg
              Batra om det här: Hur många jobb har det skapats genom den generella
              sänkningen av arbetsgivaravgiften för unga? Jag fick inget svar.
              Vad regeringen gör är att bedriva en slösaktig bidragspolitik
              genom generella sänkningar av arbetsgivaravgiften i stället för
              att sänka arbetsgivaravgiften för dem som är arbetslösa och behöver
              komma i jobb.
            </seg>
            <seg n="7699f59b">
              Jag trodde att vi var överens om arbetslinjen i det här huset.
              Jag trodde att Anders Borg verkligen ville ha en arbetslinje och
              att folk ska börja jobba. Det vill vi nämligen i Miljöpartiet.
              Det är därför vi sänker arbetsgivaravgiften mer för dem som är
              arbetslösa. Vi tror på näringslivet i det här landet. Vi tror
              att de kan betala hyggliga löner till ungdomar när de ändå ska
              anställa dem och att de därför inte behöver någon subventionering.
              Vi tror inte på subventionering bara för subventioneringens skull.
            </seg>
            <seg n="860e8d76">
              Men det gör alliansregeringen. Man sprider ut det hela. Man bedriver
              en bidragspolitik på det sättet. Man slösar med pengarna, enligt
              alla experter, men man kan inte redovisa hur många som har fått
              jobb. Vi menar att vi vill ge de ungdomar som är arbetslösa stöd
              och hjälp in på arbetsmarknaden. De som redan är inne på arbetsmarknaden
              behöver vi inte stötta extra.
            </seg>
            <seg n="8669b6b4">
              Jag har heller inte riktigt fått svar på det där med klimatet
              och koldioxidskatten och så vidare, utan det är bara generell
              luft jag har fått till svar. Jag undrar vad den mening jag citerade
              i DN-artikeln innebär. När kommer ni att börja prissätta miljöeffekterna
              på ett rättvist sätt?
            </seg>
          </u>
          <note type="speaker" n="08a6f835">
            Anf. 65 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-11" n="ed68c7e7">
            <seg n="2b90e3af">
              Fru talman! Nu har jag två minuter på mig att fortsätta den här
              diskussionen med Mats Pertoft. Miljöpartiet sänker alltså arbetsgivaravgifterna
              med, om jag minns rätt, 5 miljarder kronor upp till en viss andel
              av lönesumman. Vi vet att av de pengarna ligger 4 av 5 kronor
              över gränsen. Det kan naturligtvis inte ha någon som helst effekt
              över huvud taget på sysselsättningen att sänka arbetsgivaravgiften
              på den första lönesumman i Volvo, Astra eller Sandvik. 4 av 5
              kronor är därför bortkastade.
            </seg>
            <seg n="2b169e7e">
              Då återstår alltså 1 miljard i sänkning. Låt oss då anta att
              effekterna av den sänkningen är i storleksordningen 1 2001 300
              jobb om vi räknar på samma sätt. Sedan höjer Miljöpartiet arbetsgivaravgifterna
              med 16 miljarder. På kort sikt kostar det i storleksordningen
              20 000 jobb. Hur kan 1 000, 1 200 eller 1 300 jobb kompensera
              för 20 000 förlorade jobb? Hur kan 1 miljard väga upp 16 miljarder
              i höjning? Hur kan 16 miljarder i höjning vara en sänkning när
              den ska kompenseras med 1 miljard?
            </seg>
            <seg n="638254c6">
              Det här måste vara en av de mer bakvända ekonomisk-politiska
              logikerna vi har haft i Sveriges riksdag. Man säger att arbetsgivaravgifter
              är viktiga. Sedan höjer man dem med 16 miljarder och sänker dem
              med 1 miljard.
            </seg>
            <seg n="d12ac113">
              Fru talman! Detta går inte ihop. Det leder till färre jobb, fler
              unga utanför arbetsmarknaden, mindre sysselsättning och högre
              arbetslöshet. Det, fru talman, är en politik jag vill avvisa.
            </seg>
            <seg n="62213ba0">
              (Applåder)
            </seg>
          </u>
          <note type="speaker" n="d46666d4">
            Anf. 66 ERIK ALMQVIST (SD) replik:
          </note>
          <u who="unknown" xml:id="i-0ac34e137a791658-12" n="7612e66f">
            <seg n="44de8ad1">
              Fru talman! Jag skulle vilja att finansministern förklarade ett
              par av Alliansens prioriteringar. Den ena var jag inne på tidigare
              med finansministerns kollega Anna Kinberg Batra. Det gällde jobbskatteavdragen.
              Som vi har nämnt tidigare finns det bland oberoende bedömare en
              ganska stor gemensam uppfattning och samsyn kring jobbskatteavdragen.
              Till skillnad från många ineffektiva reformer från Alliansen har
              det här kanske varit den mest effektiva när det kommer till just
              att skapa sysselsättning och tillväxt. Finansministerns eget departement
              kommer fram till att av alla reformer för att skapa sysselsättning
              har jobbskatteavdraget varit den reform som skapat mest sysselsättning
              per krona.
            </seg>
            <seg n="5c07c1d0">
              Nu befinner vi oss i ett ekonomiskt läge där just stimulans av
              sysselsättning och tillväxt är någonting som efterfrågas, senast
              härom timmen från Konjunkturinstitutet. Då undrar jag hur Alliansen
              och finansministern förklarar en prioritering där man prioriterar
              räkmackor och andrahandsuthyrning framför den, enligt Finansdepartementet
              självt, mest sysselsättningsskapande åtgärden. För handen på hjärtat,
              de här två reformerna om cateringmoms och andrahandsuthyrning
              är sidospår som inte bidrar i någon större utsträckning till tillväxt.
              Hur förklarar man det för Alliansens väljare?
            </seg>
            <seg n="c9d2f1da">
              Jag skulle också vilja fråga om en annan prioritering. Vi i Sverige
              är under Alliansen på gång att återigen slå nya invandringsrekord.
              De närmaste åren prognostiserar SCB en invandring på över 100
              000 om året i snitt. Det medför massiva kostnader. Hur förklarar
              ni för era väljare varför ni prioriterar en ökande invandring
              framför välfärd, sysselsättning och lägre skatt på arbete?
            </seg>
          </u>
          <note type="speaker" n="f643880a">
            Anf. 67 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-13" n="ed68c7e7">
            <seg n="1e10b729">
              Fru talman! Jag tror att alla förstår vad Sverigedemokraterna
              vill. Man vill för det första minska invandringen och för det
              andra stänga de invandrare som är i Sverige ute från arbetsmarknaden.
              Det är de två kärnidéer Sverigedemokraterna har: Färre ska komma
              hit, och de som kommer hit ska inte komma in och få arbete.
            </seg>
            <seg n="2a0eb6e1">
              Det är två grundläggande utgångspunkter som jag inte delar. Det
              är bra för Sverige att vi har öppna gränser. Det är bra att vi
              är en del av en öppen och fri världshandel. Det är bra att det
              kommer arbetskraftsinvandrare hit och gör viktiga arbeten. Det
              är bra och anständigt att vi har en flyktingpolitik som bygger
              på att människor kan fly från konflikter och få en fristad i Sverige.
            </seg>
            <seg n="a9fc92cc">
              Sedan har svensk integrationspolitik inte fungerat så väl som
              den borde. Vi borde både ha mer av stöd och mer av krav för att
              få invandrare som kommer till Sverige att snabbt komma in på arbetsmarknaden.
              Men Sverigedemokraternas hela utgångspunkt är att vi ska ha färre
              invandrare och att de som är här ska stängas ute.
            </seg>
            <seg n="769192c8">
              Jag delar inte den utgångspunkten, och därför ser jag också alldeles
              tydligt att när vi som regering utformar vår politik kommer vi
              att söka brett samförstånd. Vi kommer att försöka hitta stöd i
              Sveriges riksdag för våra förslag hos både Miljöpartiet, Socialdemokraterna
              och andra partier. Men vi kommer inte att samarbeta med Sverigedemokraterna.
            </seg>
          </u>
          <note type="speaker" n="91682b13">
            Anf. 68 ERIK ALMQVIST (SD) replik:
          </note>
          <u who="unknown" xml:id="i-0ac34e137a791658-14" n="7612e66f">
            <seg n="880afa47">
              Fru talman! Min fråga var alltså varför regeringen vill prioritera
              sänkt cateringmoms och underlätta andrahandsuthyrning framför
              ytterligare jobbskatteavdrag för att stimulera till sysselsättning.
            </seg>
            <seg n="dbf09243">
              Svaret jag fick från finansministern talar sitt tydliga språk.
              Det är alltså Alliansens uppfattning att vi ska ha invandrare
              som ska bo i andra hand och breda våra räkmackor. Det måste vara
              den uppenbara kopplingen i och med att det var det resonemanget
              som kom som svar på frågan.
            </seg>
            <seg n="2fa08626">
              Vad gäller Sverigedemokraternas politik och syn på segregation
              och invandring har vi en tydlig linje för innanförskap, att inkludera
              människor.
            </seg>
            <seg n="d0fd741c">
              Till att börja med bryter vi segregationspolitiken. Genom att
              vi minskar invandringen fyller vi inte på segregationen. Vi stärker
              svenska språket i skolan. Vi utökar undantagen från turordningsreglerna,
              vilket gör att tröskeln blir mindre in på arbetsmarknaden för
              den som inte redan har ett kontaktnät. Vi kommer också, som sagt,
              att budgetera för ett lägre skattetryck än Alliansen. Vi kommer
              att fördela skatterna tydligare, om man ser till exempel på arbetsgivaravgiften
              som jag nämnde i mitt anförande, mot de mindre företag som får
              möjlighet att nyanställda, och det är ofta just i de mindre företagen
              som invandrare jobbar.
            </seg>
            <seg n="0b20312d">
              Vi riktar alltså våra insatser för att inkludera invandrare i
              samhället, och vi skapar också förutsättningar för det genom en
              invandringspolitik som inte fyller på ett redan ökande och omfattande
              utanförskap. Alliansen prioriterar i stället reformer för att
              göra servicetjänster billigare så att de nya invånare som har
              svårt att komma in på arbetsmarknaden ska kunna jobba med att
              laga mat till oss.
            </seg>
            <seg n="96afb8ea">
              Det är egentligen det som skiljer Alliansens arbetslinje från
              Sverigedemokraternas arbetslinje. Vår arbetslinje syftar i första
              hand till sysselsättning som ger tillväxt, inte till sysselsättning
              som i första hand skapar servicetjänster till oss andra.
            </seg>
          </u>
          <note type="speaker" n="0cf696c7">
            Anf. 69 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-0ac34e137a791658-15" n="ed68c7e7">
            <seg n="15b30149">
              Fru talman! Sverigedemokraterna har tydliga prioriteringar. Man
              prioriterar lägre skatt. Man prioriterar högre a-kassa, bättre
              sjukförsäkring, större satsningar på försvaret, bättre äldreomsorg,
              mer till skolan, mer till vägarna och mer till järnvägarna.
            </seg>
            <seg n="4d350961">
              Jag tror att jag skulle kunna fortsätta räkna upp allting, för
              när jag har lyssnat på Erik Almqvist och för den delen Jimmie
              Åkesson är det praktiskt taget varje utgiftsområde och varje skatt
              som kan prioriteras. Man sänker alla skatter och satsar på alla
              områden.
            </seg>
            <seg n="448b47f3">
              Det är inte att prioritera. Att prioritera är att säga att man
              är beredd att föreslå åtgärder som har effekter. Att vi stänger
              gränserna i Sverige och låser invandrare ute från arbetsmarknaden
              och stänger in dem i bidragsberoende är inte en politik som ger
              bättre offentliga finanser. Det är en politik som ger större utanförskap.
            </seg>
            <seg n="9398eb93">
              Det är klart att det är bra att vi minskar skattekilarna i restaurangbranschen.
              Oavsett om det handlar om sill och nubbe, pizza eller någon annan
              rätt som serveras är det alldeles självklart att det är bra med
              mindre skattekilar därför att det ger fler jobb även i restaurangsektorn.
            </seg>
            <seg n="31ef44b2">
              Alla jobb behövs i Sverige. Det är vår prioritering, och det
              är därför det är bra att sänka restaurangmomsen, fru talman.
            </seg>
          </u>
          <note type="speaker" n="62c8ac00">
            Anf. 70 LEIF JAKOBSSON (S):
          </note>
          <u who="leif_jakobsson_c7aa69" xml:id="i-d93e56a7ea38fd80-0" n="8dc54407">
            <seg n="ae8ddd8d">
              Fru talman! Vi går nu över på den delen av talarlistan där de
              anmälda talarna framför allt tänker hålla sig till skattefrågorna
              och de ekonomiska riktlinjerna.
            </seg>
            <seg n="daa98ee8">
              Jag har förstått att humöret inte längre är på topp i den moderata
              riksdagsgruppen. Vi känner ju Moderaterna historiskt som partiet
              som vill lösa varje problem med ett avdrag eller en skattesänkning.
              Den förra mandatperioden var det säkert klackarna i taket att
              överta en ekonomi med väldigt stora överskott och bara kunna sänka
              skatter i budget efter budget. Men så tog de stora överskotten
              slut, och även en borgerlig regering fick lära sig att efter sol
              kommer det regn.
            </seg>
            <seg n="89e01036">
              Den enda skattesänkning regeringen har bjudit sina riksdagsgrupper
              på den här mandatperioden är sänkningen av matmomsen. Ska vi titta
              på den här vårpropositionen kan vi notera att det enda som finns
              i den vägen, i alla fall som pekas ut, är ett eventuellt större
              avdrag när man hyr ut sin lägenhet. Det är inget som stillar en
              rejäl skattesänkarhunger.
            </seg>
            <seg n="7f244598">
              Det är kanske i det ljuset vi ska se det tonläge som finansministern
              hade för en stund sedan. Det kanske inte är så roligt längre,
              när man inte kan gå vidare på den skattesänkarväg som tydligen
              fortfarande är drivkraften bland både gamla och nya moderater.
            </seg>
            <seg n="aa35dbf1">
              Det är naturligtvis så att den ekonomiska krisen i Europa har
              lagt grimmor på regeringen på två sätt. Det ena är bristen på
              tillväxt, som gör att det inte finns utrymme för skattesänkningar.
              Ska moderaterna leva upp till sin nya retorik, att man numera
              också är anhängare av en skattefinansierad välfärd, går det inte
              att sänka skatter.
            </seg>
            <seg n="f7bb3d11">
              Det andra är det race to the bottom som bara för några år sedan
              fanns i Europa, före finanskrisen. Länder sade att deras affärsidé
              var att sänka inkomstskatter, platta till skatterna, sänka bolagsskatterna:
              Så ska vi konkurrera. De länderna har det inte gått bra för. När
              de nu ska reda upp sina problem måste de gå den andra vägen. Det
              vi ser i Europa är inte längre att Sverige sticker ut när det
              gäller skattekvot. Snarare är det så att de länder som tidigare
              var på väg nedåt nu är på väg upp. Det visar sig bland annat i
              att till exempel vår momssats inte längre är avvikande.
            </seg>
            <seg n="77104c8d">
              Fru talman! Det börjar också göras bokslut över skattesänkarpolitiken.
              Så här i efterhand tror jag att det var ett strategiskt misstag,
              framför allt av Moderaterna, att klä sina skattesänkningar i uttryck
              som att det var en politik för att skapa arbete. Den har ju visat
              sig inte fungera. Det hade kanske varit bättre att 2006 säga som
              det var: Vi vill sänka skatterna framför allt för dem som har
              höga inkomster och för dem som har stora förmögenheter, för vi
              vill öka klasskillnaderna. I stället hette det att det var en
              jobblinje.
            </seg>
            <seg n="15050c38">
              Nu börjar vi på område efter område se att effekterna inte alls
              blir bra. Regeringen själv presterar i och för sig ett debattinlägg
              i vårpropositionen om jobbskatteavdragens effekt. Vi fick en betydligt
              mer nyanserad bild när vi hade en gemensam hearing och andra fick
              berätta vilken effekt de kunde se att jobbskatteavdragen har fått.
            </seg>
            <seg n="a222625d">
              Vi kan se att mantrat att sänkta skatter skulle leda till lägre
              arbetslöshet inte alls har fungerat. Arbetslösheten är högre i
              dag, ungdomsarbetslösheten är mycket högre och långtidsarbetslösheten
              har skenat, trots skattesänkningar i hundramiljardersklassen.
            </seg>
            <seg n="dd570146">
              Visst går det att härleda ett och annat jobb till skattesänkningarna,
              men de arbetstillfällena måste vara bland de dyraste per styck
              som någonsin har skapats. Jag minns debatten om industristöden.
              Jag minns debatten om varvsstöden på 80-talet. Det var en västanfläkt
              i kostnader jämfört med vad den här politiken kostar. Det är inte
              en ansvarsfull politik, den är slösaktig.
            </seg>
            <seg n="a11e584c">
              På sista raden, när man ändå har investerat i skattesänkningar
              i storleksordningen 100 miljarder med motivet att det skulle sänka
              arbetslösheten, kan vi notera att arbetslösheten har ökat. Hur
              ser då bokslutet ut? Det är inte bra.
            </seg>
            <seg n="52236528">
              Men, fru talman, bokslutet måste också handla om fördelningseffekterna.
              Den sammanlagda effekten av skattesänkningarna har ökat klassskillnaderna
              i Sverige. Människor med låga inkomster står nu för en betydligt
              större del av betalningsansvaret för våra gemensamma utgifter.
              Det är sannerligen inte konstigt att barnfattigdomen ökar i vårt
              land och att ren välgörenhet har kommit tillbaka för att täppa
              till hålen i samhällssolidariteten.
            </seg>
            <seg n="a216e626">
              Fru talman! Vi socialdemokrater menar att Sverige kan och ska
              göra bättre ifrån sig. Vi har en mycket ambitiösare politik för
              att skapa nya kunskapsintensiva jobb och bekämpa arbetslösheten.
              Vi är fast beslutna att lyfta den svenska skolan. Vi tycker att
              Sverige bör gå före i klimatarbetet.
            </seg>
            <seg n="e371027f">
              Först på vår lista står naturligtvis att bekämpa arbetslösheten.
              Det har konstaterats att regeringens metod att använda skattepolitiken
              har varit alldeles för kostsam och haft alldeles för dålig effekt.
              Nedsättningen av arbetsgivaravgiften för alla under 25 år har
              varit som att skjuta med en hagelbössa. Vi vill i stället använda
              det utrymmet till riktade insatser som hjälper fram innovationer
              till jobbskapande företag. I vår motion till exempel pekar vi
              på riskkapitalavdrag som förbättrar möjligheterna för växande
              företag att få in kapital från andra håll. Vi vill ge nystartade
              företag bättre möjligheter till att satsa på forskning och utveckling
              genom att tillåta avdrag för sådana kostnader, inte bara mot vinsten
              utan också mot arbetsgivaravgifter. Det är med sådana riktade
              insatser för framtidens jobb som vi skapar de riktiga jobben.
            </seg>
            <seg n="c1d8b9fb">
              Sänkningen av krogmomsen är en annan av de skattesänkningar som
              regeringen har genomdrivit i syfte att skapa jobb. Nu visar det
              sig att inte heller den teorin fungerar. Det är ett mycket kostsamt
              sätt. Tänk så många arbetslösa i vårt land som i stället hade
              kunnat få en kvalificerad utbildning för de 5 miljarder om året
              som krogmomssänkningen kostar, så att de här människorna hade
              kunnat ta de jobb som näringslivet nu säger sig inte kunna besätta
              på grund av att det inte finns sökande med rätt kompetens.
            </seg>
            <seg n="0d283419">
              Det är genom en kvalificerad arbetsmarknadspolitik, en kvalificerad
              utbildningspolitik som man ser till att de arbetslösa får jobb
              i stället för att låsas in i fas 3. Och det är så, fru talman,
              att med en sådan politik som rustar människor och banar väg för
              nya jobb kommer också ökade skatteinkomster som kan finansiera
              välfärden. Vi får ofta höra frågan: Hur ska ni betala era höga
              ambitioner? Hur ska ni finansiera dem? Svaret är naturligtvis
              att för varje arbetslös som kommer i arbete, för varje människa
              som till följd av vidareutbildning kan byta till ett högre avlönat
              arbete ökar också de gemensamma resurserna och möjligheterna för
              den gemensamma välfärden.
            </seg>
            <seg n="5f1b0575">
              Långtidsarbetslösheten pressas tillbaka tänk bara experimentet
              om vi kunde backa bandet och vara tillbaka på den långtidsarbetslöshet
              som fanns 2006, när den här regeringen tog över. I så fall skulle
              45 000 färre än i dag tvingas vara i långtidsarbetslöshet. Samhällets
              kostnader skulle naturligtvis vara betydligt lägre och skatteintäkterna
              öka. Och när vi slutar förvägra stora skaror av unga människor
              utbildning och hjälp in på arbetsmarknaden får de inte bara möjligheten
              att stå på egna ben, de får också vara med och bidra till det
              gemensamma.
            </seg>
            <seg n="9199efe8">
              Det är den positiva spiralen fler i jobb, fler som är utbildade
              att ta jobben som kan bygga Sverige starkt igen. Då behöver Sverige
              en ny regering, som inte ser som sin huvuduppgift att sänka skatterna
              för dem som redan har, utan en regering som ser till allas bästa
              och landets bästa en regering som tar ansvar för sysselsättningen.
            </seg>
          </u>
          <note type="speaker" n="a5679890">
            Anf. 71 JACOB JOHNSON (V):
          </note>
          <u who="jacob_johnson_d95069" xml:id="i-7163520b03dc2343-0" n="e24b7ece">
            <seg n="6d0e3599">
              Fru talman! Den svenska välfärdsmodellen är i högsta grad skattefinansierad.
              År 2010 var de samlade offentliga utgifterna, inklusive transfereringarna,
              i Sverige drygt 1 700 miljarder kronor och de samlade skatteintäkterna
              drygt 1 500 miljarder kronor. Skatterna finansierade därigenom
              ca 87 procent av de offentliga utgifterna. Även om det finns andra
              intäktsslag är skatterna själva fundamentet i finansieringen av
              välfärden och infrastruktursutbyggnaden.
            </seg>
            <seg n="06ac04ca">
              Sverige har en av världens högsta skattekvoter. Enligt vårpropositionen
              beräknas den i år hamna strax under 45 procent. Det sägs ibland
              i den allmänna debatten att den relativt höga skattekvoten är
              skadlig för Sverige och att vi av konkurrensskäl måste sänka skatternas
              andel av ekonomin. Men en ganska enkel omvärldsanalys tycker jag
              pekar i en annan riktning. Skattekvoterna för EU:s främsta krisländer
              2009 säger en del: Grekland 29,4 procent, Spanien 30,7 procent,
              Portugal 35,2 procent, Irland 27,8 procent. Det verkar inte som
              att låga skattekvoter innebär en stabil ekonomi.
            </seg>
            <seg n="73c274e4">
              När man läser dagens betänkande ur ett skatteperspektiv ser man
              hur allianspartierna sida upp och sida ned upprepar den borgerliga
              regeringens mantra om jobbskatteavdragets förträfflighet. Det
              framgår av betänkandet att jobbskatteavdraget är den största enskilda
              förändringen av skattesystemet sedan reformen 1990/91 och att
              det sammantaget uppgår till 83 miljarder kronor eller alltså drygt
              5 procent av de samlade skatteintäkterna. Jobbskatteavdraget anses
              ha medfört högre sysselsättning och ökat arbetskraftsdeltagande
              och leda till sänkt jämviktsarbetslöshet. Det är en tankebana
              som är lite svår att följa eftersom arbetslösheten samtidigt stigit
              från dryga 7 procent i maj 2006 till dryga 8 procent i maj i år.
            </seg>
            <seg n="09b1b266">
              Riksdagen begärde för ett år sedan en utvärdering av jobbskatteavdraget,
              och regeringen lämnade också en sådan utvärdering samtidigt som
              man presenterade sin vårproposition. Finans- och skatteutskotten
              genomförde sedan en öppen utfrågning om denna utvärdering. Vid
              utfrågningen hävdade statssekreterare Hans Lindberg från Finansdepartementet
              att utvärderingen givit entydiga resultat att jobbskatteavdraget
              har inneburit 100 000 fler sysselsatta och 25 000 färre arbetslösa.
              Om man läser själva utvärderingen uttrycker sig författarna dock
              mer försiktigt. De skriver till exempel att sammantaget indikerar
              detta att jobbskatteavdraget bidragit till högre sysselsättning.
              Det kan alltså finnas andra förklaringar. Detta påpekades också
              av bland annat TCO:s representant vid utfrågningen, som lyfte
              fram lägre nettoersättningar för arbetslösa och sjuka, det vill
              säga mer av piska, som ju infördes samtidigt med jobbskatteavdraget.
              TCO ansåg vidare att jobbeffekten av jobbskatteavdraget är svår
              att påvisa och sannolikt mycket svagare än antagits. Även Almegas
              representant vid utfrågningen ifrågasatte utvärderingen och ansåg
              dess slutsatser vara skruvade och pekade i stället på tjänstesektorns
              tillväxt, särskilt inom kunskapsintensiva branscher, det vill
              säga en pågående strukturomvandling av svensk arbetsmarknad.
            </seg>
            <seg n="06e1196a">
              Fru talman! Den presenterade utvärderingen av jobbskatteavdraget
              håller enligt min mening inte måttet, och regeringen drar alldeles
              för långtgående slutsatser av dess resultat. Till exempel saknas
              en analys av olika alternativa användningar av de 83 miljarder
              kronor det handlar om. Vad hade vi inte kunnat få för dessa pengar
              i form av till exempel infrastruktursatsningar, förbättrad rättvisa
              och social välfärd?
            </seg>
            <seg n="5adf44ea">
              Det är mot denna bakgrund anmärkningsvärt att regeringen tydligen
              vill fortsätta med ytterligare jobbskatteavdrag. Jobbskatteavdragen
              är dessutom ett av flera exempel på den avdragskavalkad som kännetecknar
              Alliansens skattepolitik och som sammantaget innebär att skattesystemet
              kraftigt urholkas. Dessutom innebär det att olika inkomster beskattas
              olika och att därmed principen om skatt efter bärkraft undergrävs.
              Vänsterpartiet vill på sikt återgå till lika skatt för lika inkomster
              oberoende av om dessa är från arbete, pension, a-kassa eller sjukförsäkring.
              Inkomstojämlikheten i Sverige mätt som Gini-koefficient har ökat
              under en längre tid, och regeringens politik förstärker detta.
              Vi vill däremot föra en politik för ökad jämlikhet och anser att
              löneinkomster på den övre halvan av inkomstfördelningen successivt
              kan beskattas högre än i dag. Vi vill även återinföra skatt på
              arv, gåvor och förmögenhet, liksom de till exempel har gjort i
              vårt grannland Norge.
            </seg>
            <seg n="dc7c29b6">
              Fru talman! Regeringen lider alltså av vad man gott kan kalla
              avdragshysteri, och denna har i grunden ändrat vårt skattesystem.
              Liksom en rad organisationer som LO, Saco, Almega, Finanspolitiska
              rådet med flera anser vi därför att det är dags för en ordentlig
              översyn av vårt skattesystem. Detta avvisas än så länge av Alliansen
              som tydligen vill fullborda omdaningen av ett enhetligt och enkelt
              skattesystem till rena schweizerosten.
            </seg>
            <seg n="9677ce6f">
              Jag är alltså utan att jag på något sätt har gått in i alla detaljer
              mycket kritisk till regeringens skattepolitik. Men om jag så här
              strax före sommaruppehållet ska anstränga mig att hitta något
              positivt kan jag sträcka mig till att välkomna regeringens intentioner
              när det gäller att komma till rätta med skatteplanering genom
              skatteavdrag, vilket ju bland annat använts av riskkapitalbolag
              som bedriver verksamhet inom välfärdssektorn. Skatteverket har
              med rätta visat att det med dagens lagstiftning föreligger mycket
              starka incitament för riskkapitalbolag att använda sig av det
              man brukar kalla aggressiv skatteplanering. Vänsterpartiet har
              motionerat om att avdrag ej ska medges för lån inom en koncern.
              Regeringen tar med den lagrådsremiss som nu presenteras ett steg
              i rätt riktning, men jag har noterat att Skatteverket anser att
              åtgärderna inte är tillräckligt skarpa. Vi får återkomma i denna
              fråga när regeringen senare i höst lägger sitt förslag på riksdagens
              bord.
            </seg>
            <seg n="9814bd40">
              Fru talman! Målsättningen med Vänsterpartiets skattepolitik är
              att få fler människor i arbete, att trygga välfärden och skapa
              förutsättningar för en hållbar utveckling. En hög sysselsättning
              är en förutsättning för att få resurser till den offentligt finansierade
              generella välfärden. Skatt ska betalas efter bärkraft och välfärd
              fördelas efter behov.
            </seg>
            <seg n="e5bc6be1">
              Vi menar att det är ett övergripande samhällsekonomiskt problem
              att vi i dag underinvesterar i gemensamt finansierade verksamheter.
              Direkta investeringar har mycket starkare sysselsättningseffekter
              på kort sikt än till exempel bolagsvinster och privat konsumtion.
              Skatterna omfördelar också resurser från hög- till låginkomsttagare
              och mellan kvinnor och män. Det finns många skäl till att förespråka
              ett jämlikare samhälle, och flera av dem är ekonomiskt betydelsefulla.
              Ett exempel är den stimulanseffekt det ger genom att hämta inkomster
              från grupper med hög sparkvot och i stället använda dem till löner
              och transfereringar åt människor som annars skulle ha haft mycket
              låga inkomster. Det är särskilt viktigt i den internationella
              kris vi ser dessa år.
            </seg>
          </u>
          <note n="5a7fdc1d">
            Herr talman! Med detta yrkar jag bifall till reservation 4 i
            betänkandet.
          </note>
          <note type="speaker" n="c3c5c1c5">
            Anf. 72 HENRIK VON SYDOW (M):
          </note>
          <u who="henrik_von_sydow_c24c61" xml:id="i-4bc624c63e75b642-0" n="5cbf4277">
            <seg n="cf03cb58">
              Herr talman! Först vill jag ge Leif Jakobsson en rapport om humöret
              i den moderata riksdagsgruppen. Jag kan rapportera därifrån eftersom
              den moderata riksdagsgruppen hade en middag i går kväll.
            </seg>
            <seg n="b0df988b">
              I en krävande omvärld och med tuffa utmaningar framför oss är
              humöret mycket gott i den moderata riksdagsgruppen. Vi är förstås
              glada över att det har blivit 200 000 fler jobb i den svenska
              ekonomin sedan 2006. Vi är stolta över att låg- och medelinkomsttagare
              som arbetar har fått mer än 1 000 kronor över varje månad. Vi
              är förstås glada över att vi har gjort arbete mer lönsamt i Sverige.
              Det finns fler tecken som bevisar att Sverige är på rätt väg,
              att Sverige sticker ut, att vi är ett gott exempel, att Europa
              och delar av världen vänder blickarna mot Sverige just som ett
              gott exempel på strukturerat reformarbete som får ekonomin att
              växa och jobben att bli fler.
            </seg>
            <seg n="93dad2b8">
              Jag skulle vilja börja med just den krävande omvärlden, som har
              präglat debatten så här långt i dag, med skuld- och underskottskrisen
              i Europa som rymmer ett par tendenser som spelar roll för Sverige
              och för riktlinjerna för den svenska skattepolitiken. Det är uppenbart
              att skuldkrisen kommer att ha konsekvenser också för skattepolitiken
              i andra länder och i EU-samarbetet, och den påverkar vårt eget
              utrymme och den omgivning där vi har att utforma vår politik.
            </seg>
            <seg n="5b4dec2c">
              Vi kan se två tydliga tendenser runt omkring oss. I krisutsatta
              länder kommer nu som ett svar på skuldkrisen höjda skatter, ökad
              skattebörda. När vi själva här diskuterar möjligheterna till reformer
              och lägre skatter stiger samtidigt de generella skattekvoterna
              i länderna runt omkring oss.
            </seg>
            <seg n="6a1fa48c">
              Samtidigt med detta ser vi starka krafter som nu trycker på mot
              ökad konvergens i skattepolitiken, mer av överstatlighet, mer
              av gemensamt beslutsfattande, där det svenska folkets och den
              svenska riksdagens beskattningsmakt kommer att utmanas. Det ligger
              nu i dynamiken att vi kommer att se fler förslag om fler skatter
              också på Europeiska unionens nivå.
            </seg>
            <seg n="5f47da27">
              Detta ska vi rikta blickarna mot. Svaret på skuldkrisen får inte
              bli mer av egna medel, inte mer av EU-skatter och inte mer av
              momsintäkter och tullar till EU.
            </seg>
            <seg n="c95b4131">
              I just denna miljö är det viktigt att vi i Sverige använder vår
              skattepolitik så att Sverige kan stå starkare, och där spelar
              riksdagen en viktig roll för att värna svenska folkets skattesuveränitet
              och makten att beskatta sig själv.
            </seg>
            <seg n="0ba7664f">
              Jag vill påminna om de diskussioner som vi har och citera ett
              av våra yttranden till kommissionens förslag som vi återkommande
              behandlar i utskottet:
            </seg>
            <seg n="5c2af4db">
              Utskottet motsätter sig bestämt förslagen om att kompetens på
              skatteområdet ska överföras till EU-nivån. Övergången till en
              annan beslutsordning i form av kvalificerad majoritet i stället
              för enhällighet innebär enligt utskottets uppfattning en urholkning
              av Sveriges skattesuveränitet.
            </seg>
            <seg n="dcda5096">
              Jag tror att detta i vår tid kommer att bli viktiga frågeställningar.
              Och nu är det viktigt för riksdagen och för skatteutskottet att
              på detta fält vara konstitutionellt vaksamma för att värna svenska
              folkets beskattningsmakt.
            </seg>
            <seg n="c6d03141">
              Herr talman! Skuldkrisen i Europa påminner oss också om vikten
              av att ha en god ordning för vår egen skattepolitik och för våra
              egna skattereformer. Skattepolitikens utgångspunkter är viktiga.
            </seg>
            <seg n="48fec2a8">
              För det första är naturligtvis skatterna en finansieringskälla
              för den offentliga välfärden. Vi måste ha ordning och reda i de
              offentliga finanserna. Våra skatter och våra utgifter måste hänga
              ihop så att vi inte skapar obalanser.
            </seg>
            <seg n="ab50618f">
              För det andra måste skattesystemet utformas så att det ger goda
              förutsättningar för varaktigt hög sysselsättning. Vi vet att olika
              skatter har olika effekt på sysselsättningen. Allra mest skadligt
              är naturligtvis höga marginal- och tröskeleffekter i inkomstskatterna
              det som OECD nu till exempel tydligt avråder medlemsländerna från
              att införa.
            </seg>
            <seg n="6ff0a9e6">
              För det tredje är det viktigt att vi nu har ett skattesystem
              för konkurrenskraft, för företagande och för investeringar. Det
              handlar om att klara en ökad konkurrens med omvärlden, att vi
              har kapital i Sverige som gör att svenska företag har möjlighet
              att konkurrera, att vi har ägare till svenska företag som kan
              säkra att svenska företag klarar framtidsutmaningar men också
              ägare som kan ta hand om bolag när de hamnar i bekymmer.
            </seg>
            <seg n="bbb23481">
              För det fjärde ska vi naturligtvis därtill ha effektiva ekonomiska
              styrmedel som en del av vårt skattesystem. Vi vill ha höga skatter
              på koldioxid, på alkohol och på tobak, och på annat där skatterna
              i sig och i sin styrande effekt har ett egenvärde.
            </seg>
            <seg n="a44b3aad">
              För det femte måste vi ha en utgångspunkt om rättssäkerhet, legitimitet
              och lojalitet som gör att vårt skattesystem är och uppfattas som
              rimligt och rättvist.
            </seg>
            <seg n="7fc52070">
              Detta är fem utgångspunkter som är viktiga att arbeta utifrån
              och som vi måste se som utgångspunkter också för reformer framöver.
            </seg>
            <seg n="c9348ffb">
              För det fortsatta reformarbetet finns det i underlaget, i vårpropositionen
              och i betänkandet, ett viktigt kvitto på genomförda skattereformer
              som skapar jobb och som stärker Sveriges ekonomi. Det finns i
              bil. 5, utvärderingen av jobbskatteavdraget, som skatteutskottet
              tillsammans med finansutskottet närmare belyste i en öppen utfrågning.
            </seg>
            <seg n="c98923ad">
              Jag skulle vilja säga att verkligheten kanske är det allra tydligaste
              kvittot och det faktum att vår ekonomi fungerar bättre nu än tidigare.
              Trots att vi befinner oss i det mest ekonomiskt utsatta läget
              sedan 1990-talskrisen, och innan det den stora depressionen på
              1930-talet, har sysselsättningen i Sverige ökat med över 200 000
              jobb sedan 2006.
            </seg>
            <seg n="6845d259">
              Utvärderingen visar också på entydiga resultat. Jobbskatteavdraget
              ger betydande sysselsättningseffekter. Vi ser ett tydligt högre
              arbetskraftsdeltagande, en tydligt högre sysselsättning och en
              lägre arbetslöshet än väntat. Det bekräftar tidigare bedömningar
              att omkring 100 000 fler är i arbete tack vare jobbskatteavdraget.
            </seg>
            <seg n="80d400cc">
              Jobbskatteavdraget är huvudkandidaten till att förklara varför
              sysselsättningen har ökat i tider av ekonomisk oro, till skillnad
              från 1990-talskrisen då arbetskraftsdeltagandet sjönk. Jobbskattedraget
              är nu en av de mest genomlysta och mest utvärderade skattereformer
              vi känner till, och resultaten går igen. Jobbskatteavdraget är
              just en av de mest jobbskapande skattereformer som vi känner till.
            </seg>
            <seg n="79fdbe57">
              Detta är en bedömning som i stora delar delas av Konjunkturinstitutet,
              Finanspolitiska rådet och IFAU.
            </seg>
            <seg n="93183389">
              Med jobbskapande skattereformer vill Moderaterna och Alliansen
              fortsätta med en skattepolitik för fler i arbete, inte minst i
              grupper med en strukturellt hög arbetslöshet. Alltför länge har
              ungas inträde på arbetsmarknaden och integrationen i Sverige präglats
              av hinder och svårigheter. Detta är vår akilleshäl. För att komma
              till rätta med grupper som står längre från arbetsmarknaden måste
              förutsättningarna för fler jobb växa fram och bli mer gynnsamma.
              Drivkraften att gå från bidrag till arbete måste förstärkas.
            </seg>
            <seg n="de7d6ce3">
              Till nycklarna för fler jobb hör goda förutsättningar för företagande.
              RUT-avdraget har varit viktigt för att göra svarta jobb vita,
              bryta utanförskapet och stärka företagandet och sysselsättningen
              bland till exempel utrikes födda.
            </seg>
            <seg n="dd69d4f9">
              Restaurangbranschen är en viktig bransch där många, både unga
              och utrikes födda, får chansen till egen försörjning. Det är närmast
              ett instegsjobb. Lägre kostnader och ökad lönsamhet är nyckeln
              för att fler jobb ska skapas. Sänkt moms i den så personalkrävande
              restaurangnäringen har därför effekter på tillväxten av nya jobb.
            </seg>
            <seg n="69496f3b">
              Regeringen har dessutom tillsatt en företagsskattekommitté med
              uppdraget att se över den svenska företagsbeskattningen. En konkurrenskraftig
              beskattning av företagande är avgörande för att Sverige ska vara
              ett intressant och attraktivt land för investeringar och entreprenörskap.
              Målet är tydligt: Fler företag ska kunna startas så att fler jobb
              kan växa fram. Nystartade och snabbväxande företag tillhör dem
              som kanske i större utsträckning än andra rekryterar både unga
              och utrikes födda, grupper som står längre från arbetsmarknaden.
            </seg>
            <seg n="b04f91d5">
              Regeringen har också tillsatt en utredning för att utforma nystartszoner
              på platser där utanförskapet är stort. Genom särskilda skattelättnader
              och förenklad administration kan företagande och jobb växa fram.
            </seg>
            <seg n="4b6716ff">
              För att nystartszoner ska få en tydligt jobbskapande effekt är
              det viktigt att lyssna på internationella erfarenheter, inte minst
              från Storbritannien. Med rätt utformning kan de vara ett viktigt
              steg för att få fler i jobb i områden med sociala utmaningar.
            </seg>
            <seg n="74ba0caa">
              Fortsatta skattereformer tillhör våra mest centrala strukturreformer.
              Jobbskatteavdraget har sänkt trösklarna, framför allt för dem
              med lägst marginaler, och är en effektiv form för att få fler
              i arbete. Det gäller särskilt i länder som fortfarande har ett
              relativt högt skattetryck, där det finns grupper med hög strukturell
              arbetslöshet som äldre, yngre och utrikes födda. Därför vill vi,
              när och om ekonomin tillåter, gå fram med ett femte jobbskatteavdrag.
            </seg>
            <seg n="69162ae9">
              Vi läser i riksdagens skatteutskott med stort intresse yrkanden
              och förslag från oppositionspartierna. Vi är bekymrade över att
              varken Socialdemokraterna, Miljöpartiet eller Vänsterpartiet knappt
              ens lyfter frågan om kopplingen mellan arbetslöshet och integration
              i sina alternativ till regeringens ekonomiska politik. I stället
              går oppositionspartierna fram med kraftiga skattehöjningar som
              tillsammans och sammanlagt uppgår till uppemot 80 miljarder kronor.
              Försämringar i och till och med avskaffande av RUT-reformen, fördubblad
              restaurangmoms och motståndet mot fler jobbskatteavdrag slår mot
              branscher där många unga och utrikes födda får sina första jobb
              och begränsar möjligheterna till en egen försörjning.
            </seg>
            <seg n="cf1b79af">
              Skattehöjningar på arbete och företagande, som finansierar kraftigt
              utbyggda bidragssystem, höjer trösklarna in till arbetsmarknaden.
              Mot detta står en skattepolitik som i god ordning, från en styrkeposition
              och med en serie möjliga reformer sänker trösklarna och öppnar
              för människors arbete, kreativitet och företagande. Detta är centrala
              steg för att göra vårt skattesystem och Sverige konkurrenskraftigare
              och att vi får mer av jobb och välfärd.
            </seg>
          </u>
          <note type="speaker" n="91c8e70a">
            Anf. 73 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-d93e56a7ea38fd80-1" n="8dc54407">
            <seg n="484a256d">
              Herr talman! Det gläder mig att Moderaterna i går hade en middag
              som höjde humöret och stämningen. Men när ni gick ut därifrån
              var statistiskt sett var tolfte person som ni mötte en människa
              som både kan och vill arbeta men inte får arbeta. Var tolfte människa
              som vill och kan arbeta har inget arbete i Sverige i dag, som
              ju ändå måste vara grunden för politikens inriktning.
            </seg>
            <seg n="644b7abe">
              Vi får gång på gång i den här debatten höra er hänvisa till den
              politik som ni har prövat i sex år, de teorier som fanns om skattesänkningar
              som skulle lösa arbetslösheten, om inte i ett enda slag så dramatiskt.
              Och vi har sett att arbetslösheten har ökat. Den har ökat totalt,
              den har ökat bland ungdomar, och långtidsarbetslösheten har ökat.
            </seg>
            <seg n="1d4aca85">
              Men vi kan tänka bort det och säga: Men vi tror på utvärderingen
              som regeringen har gjort, samma regering som har lanserat detta
              som sin huvudidé. Men ska man utvärdera någonting är det väl kanske
              bättre att lyssna på några som inte har varit ända nere till armbågarna
              i syltburken.
            </seg>
            <seg n="3ad5378c">
              Om ni ändå tycker att de 100 miljarder som ni har satsat på jobbpolitik
              och skattesänkningar har varit så fantastiskt framgångsrika. Varför
              satsar ni då inte 100 miljarder till? Då skulle ju arbetslösheten
              sjunka ännu mer.
            </seg>
          </u>
          <note type="speaker" n="36216b79">
            Anf. 74 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-4bc624c63e75b642-1" n="5cbf4277">
            <seg n="d7549546">
              Herr talman! Som jag pekade på under mitt inledningsanförande
              finns det akillesproblem. Det finns utmaningar. Det är en krävande
              omvärld också för Sverige.
            </seg>
            <seg n="0d247477">
              Jag vill särskilt lyfta fram, som jag också pekade på i mitt
              inledningsanförande, att vi i omkring 20 år har haft omkring 20
              procents ungdomsarbetslöshet. I 20 år har Sverige haft omkring
              20 procents ungdomsarbetslöshet! Detta måste vi med reformer agera
              mot och lösa. Och vi gör det också. Jag pekade på listan med reformförslag
              som tar sikte på just det här samhällsproblemet.
            </seg>
            <seg n="4adcc5db">
              Frågan som Socialdemokraterna och Leif Jakobsson måste svara
              på är: Hur ska fler ungdomar få jobb när det blir dyrare att anställa?
              Hur skapar fördubblade ungdomsarbetsgivaravgifter fler jobb? Höjningar
              med 16 miljarder som läggs just på ungdomsjobb skapar inte mer
              marginaler för Icahandlaren eller för Konsumbutiken. Det gör det
              svårare att anställa unga människor.
            </seg>
            <seg n="07e93ee6">
              Konsekvensen av detta är att någonstans måste pengarna som ni
              lägger på företag som anställer unga människor tas ifrån. Valet
              står då för er mellan flera arbetslösa ungdomar eller sänkta löner.
              Det är det val som Socialdemokraterna har att göra.
            </seg>
            <seg n="899113b4">
              Vilket är Socialdemokraternas besked till ungdomar i Sverige?
              Är det mer av arbetslöshet eller blir det sänkta löner?
            </seg>
          </u>
          <note type="speaker" n="db7a88c9">
            Anf. 75 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-d93e56a7ea38fd80-2" n="8dc54407">
            <seg n="1bd9dd59">
              Herr talman! Henrik von Sydow vet mycket väl att anledningen
              till att vi inte ställer upp på sänkningen av arbetsgivaravgiften
              för ungdomar är att den är så kostsam och har så dålig träffsäkerhet.
              Vi vill använda de 16 miljarderna till att se till att de unga
              som inte har jobb faktiskt kommer i jobb, inte till att subventionera
              unga människor som ändå hade fått jobb. Det är det som är den
              stora bristen i det som ni kallar jobbpolitiken.
            </seg>
            <seg n="6ab838b4">
              En del av det som finansierade era skattesänkningar var att ni
              tog bort kvalificerad arbetsmarknadspolitik och matchningen på
              arbetsmarknaden. Det som vi nu ser i en ökad långtidsarbetslöshet
              är att de människor som var arbetslösa inte fick möjligheten att
              komma tillbaka till arbetsmarknaden.
            </seg>
            <seg n="54f49d0f">
              Vi har en helt annan syn på hur man bedriver arbetsmarknadspolitik.
              Det gör man inte med generella sänkningar för företagen. Det gör
              man genom att rusta de enskilda människorna genom att höja kompetensen
              och ge möjlighet att komma tillbaka till arbetsmarknaden. Det
              gäller både unga och människor som är mitt i livet, för att använda
              statsministerns uttryck.
            </seg>
            <seg n="1345d8de">
              Återigen: Om nu arbetsmarknadspolitiken fungerar så fantastiskt
              bra som ni säger och de 100 miljarderna har varit så enormt framgångsrika,
              varför då inte spä på med 100 miljarder till?
            </seg>
          </u>
          <note type="speaker" n="9f9951f0">
            Anf. 76 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-4bc624c63e75b642-2" n="5cbf4277">
            <seg n="a7b210ca">
              Herr talman! Jag pekade på vikten av att reformer genomförs i
              en god ordning och att det viktigaste är att säkra finansieringen
              av den offentliga välfärden. Det är viktigast att vi har en budget
              i balans, att vi har en god ordning och att vi genomför reformer
              från en styrkeposition. Det är också då som de har förutsättningar
              att bli som mest framgångsrika.
            </seg>
            <seg n="c40237ba">
              Beskedet här var tydligt från Leif Jakobsson och Socialdemokraterna.
              Det finns ingen öppning för att ompröva frågan om den dubbla arbetsgivaravgiften
              för unga människor. Det är värt att notera.
            </seg>
            <seg n="1aec65dc">
              När vi läser era förslag mycket noggrant hittar vi också höjningen,
              dubblingen, av restaurangmomsen också detta något som slår just
              mot unga människor. Vi vet att det är en näring där unga människor
              ofta får sitt första jobb. Det här är ett sätt att ta ned trösklarna
              så att fler unga människor kan komma in på arbetsmarknaden. Även
              Socialdemokraternas förslag och yrkanden i riksdagens skatteutskott
              handlar om att dubbla restaurangmomsen. Tillsammans med de höjda,
              dubblade, ungdomsarbetsgivaravgifterna är det ett förslag som
              väsentligt höjer trösklarna in till arbetsmarknaden, inte minst
              för unga människor.
            </seg>
            <seg n="53c20ca5">
              Frågan är: Varför har ni ett förslag som är så riktat just mot
              unga människor om att höja trösklarna för unga att ta sig in på
              arbetsmarknaden? Där är Socialdemokraterna och Leif Jakobsson
              fortsatt efter dagens debatt svaret skyldiga.
            </seg>
          </u>
          <note type="speaker" n="e0b2ef31">
            Anf. 77 JACOB JOHNSON (V) replik:
          </note>
          <u who="jacob_johnson_d95069" xml:id="i-7163520b03dc2343-1" n="e24b7ece">
            <seg n="24df19ff">
              Herr talman! Henrik von Sydow refererade i sitt inlägg till OECD.
              Vi var där på besök nyligen, en delegation från skatteutskottet
              och finansutskottet, och fick ta del av intressanta studier och
              jämförelser som ju OECD är specialister på.
            </seg>
            <seg n="53246605">
              Vi kunde bland annat se jämförelser av skatter på företag och
              förmögenheter och att bolagsskatten i Sverige ligger på 26,3 procent,
              att jämföra med ett OECD-genomsnitt på 25,4 procent. I Tyskland
              är den 30 procent, i USA 39 procent och i Frankrike 34 procent.
              Vi har alltså inte en speciellt hög bolagsskatt i Sverige.
            </seg>
            <seg n="96914480">
              Vi fick också se att Sverige har en relativt låg fastighetsskatt
              internationellt sett och att de samlade skatterna på förmögenheter
              och kapital i Sverige är väsentligt lägre än genomsnittet i OECD.
              De ligger på ungefär 1 procent av bnp i Sverige mot ett OECD-genomsnitt
              på 1,5 procent.
            </seg>
            <seg n="bca10f59">
              Vi fick också ta del av att Gini-koefficienten, som mäter inkomstojämlikheten,
              har stigit. Vi har fått en kraftigt stigande inkomstojämlikhet
              i Sverige de senaste åren.
            </seg>
            <seg n="ce0413ae">
              Vilka slutsatser drar Henrik von Sydow av detta? Ska Sverige
              fortsätta en väg med stigande ekonomisk ojämlikhet samtidigt som
              man sänker skatterna på företag och olika tillgångar? Vill Henrik
              von Sydow överge principen om skatt efter bärkraft? Ska Sverige
              bli ett skatteparadis för rika och skattetricksande storbolag?
            </seg>
          </u>
          <note type="speaker" n="fe1310c0">
            Anf. 78 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-4bc624c63e75b642-3" n="5cbf4277">
            <seg n="32906d8d">
              Herr talman! Det var en bra studiedag på OECD i Paris som utskottet
              gjorde. Det finns flera lärdomar att dra av detta besök. Inte
              minst gäller det OECD:s stora medskick till Sverige om att det
              fortfarande är ett problem med nivåerna i det svenska skattesystemet
              inte nödvändigtvis på de områden som Jacob Johnson pekade på,
              men Sverige har fortfarande problem med marginaleffekter vid arbete.
              Den höga beskattningen på arbete är fortfarande en utmaning. Det
              är också kopplat till det vi har pratat om, nämligen arbetsmarknaden
              och de största samhällsutmaningarna som Sverige har.
            </seg>
            <seg n="12a8d884">
              Häri ligger också svaret på den fråga som är av fördelningspolitisk
              karaktär. Prioriterat, viktigt framåt, är att fortsätta med en
              politik som gör det mer lönsamt att arbeta. Vi vet också att det
              enskilt bästa vi kan göra för att sammanhållningen i Sverige ska
              stärkas och klyftorna inte öka är att få fler i arbete, att ta
              människor från utanförskap och arbetslöshet in i arbete.
            </seg>
            <seg n="2c033865">
              Jobbskatteavdraget är som sagt en av de viktigaste reformerna
              för detta. Vänsterpartiet är dock helt emot det. Man vill inte
              bara ta bort ett steg eller trappa av det, utan man vill ta bort
              samtliga steg i jobbskatteavdraget. Det gör det svårare för människor
              att ta sig från utanförskap till arbete. Det skulle öka orättvisorna
              i Sverige, och göra det mindre att lönsamt att arbete. Inte minst
              för unga människor och invandrargrupper blir det då svårare att
              ta sig från utanförskap till arbete. Det är den politik som Jacob
              Johnson lägger fram förslag om i riksdagen.
            </seg>
          </u>
          <note type="speaker" n="0246882a">
            Anf. 79 JACOB JOHNSON (V) replik:
          </note>
          <u who="jacob_johnson_d95069" xml:id="i-7163520b03dc2343-2" n="e24b7ece">
            <seg n="fa89a8ef">
              Herr talman! Med Vänsterpartiets skatteförslag kommer 50 procent
              av löntagarna att inte få någon höjd inkomstskatt. Vi lade brytpunkten
              vid ungefär 28 000 för 2012. Det är alltså de i högre lönelägen
              som successivt får lite högre skatt.
            </seg>
            <seg n="66267487">
              Sammantaget, herr talman, innebär den borgerliga regeringens
              politik att ojämlikheten har ökat trots de jobbsatsningar som
              Henrik von Sydow talar om. Man måste titta på helheten. Den sänkta
              fastighetsskatten, den avskaffade förmögenhetsskatten etcetera
              har lett till ökad inkomstojämlikhet.
            </seg>
            <seg n="2520f959">
              Norge har tvärtom sänkt sin Gini-koefficient väsentligt efter
              att den rödgröna regeringen tillträdde 2005. Det norska skattesystemet
              innehåller såväl arvsskatt och förmögenhetsskatt som fastighetsskatt,
              om än med ganska höga fribelopp. Norge har också infört en så
              kallad utbytesskatt som gör det ointressant för företag att försöka
              omvandla löneinkomster till lägre beskattade kapitalinkomster,
              vilket ju är en obalans i vårt skattesystem här i Sverige.
            </seg>
            <seg n="b40c8732">
              Ser inte Henrik von Sydow problemen med den ökade ojämlikheten
              i Sverige? Vi vet att ett jämlikt samhälle är bättre för invånarnas
              hälsa, även för dem som har det bättre ställt, för kunskap och
              mot brottslighet, till exempel. Är inte den ökade ojämlikheten
              ett problem som borde beaktas i en översyn av det svenska skattesystemet?
            </seg>
          </u>
          <note type="speaker" n="fd4a7af6">
            Anf. 80 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-4bc624c63e75b642-4" n="5cbf4277">
            <seg n="bd67f10b">
              Herr talman! Sammanhållning är viktigt. Det är ett viktigt värde
              och ledord också för skattepolitiken. I Sverige har vi en större
              social sammanhållning än i andra jämförbara länder. Vi har mer
              jämlika löner i jämförelse med andra. Vi har större sociala utgifter
              än något annat jämförbart land.
            </seg>
            <seg n="d3565419">
              Den stora orättvisan är utanförskapet och arbetslösheten. Här
              krävs att skattepolitiken riktar in sig på att ta ned trösklarna
              så att fler får jobb.
            </seg>
            <seg n="aec044cb">
              Det som Jacob Johnson och Vänsterpartiet får fundera och reflektera
              över efter debatten är att under regeringsåren 19982006, då Vänsterpartiet
              till stor del stödde den socialdemokratiska regeringen, ökade
              inkomstspridningen i Sverige med 20 procent. Det skedde till stor
              del under högkonjunktur. Inkomstspridningen ökade alltså under
              den socialdemokratiska regeringen med 20 procent.
            </seg>
            <seg n="946ce24b">
              Att en sådan effekt inträder i tuffa tider är inte ovanligt,
              men Jacob Johnson kan fundera över vad det var som gjorde att
              den ökningen var så tydlig då. Inkomstspridningen ökade med 20
              procent mellan 1998 och 2006 under den socialdemokratiska regeringen.
              Fundera på det!
            </seg>
          </u>
          <note type="speaker" n="daa8e123">
            Anf. 81 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-9" n="aabce985">
            <seg n="86ba0de8">
              Herr talman! Det är trevligt att diskutera enbart skattefrågor
              efter att sedan morgonen hållit på med alla finansfrågorna.
            </seg>
            <seg n="6960810d">
              Jag har under året med tillfredsställelse noterat hur vi i skatteutskottet
              har debatterat och diskuterat att försöka ställa vårt arbete och
              våra förslag på vetenskaplig grund, till exempel när det gäller
              utvärderingen av momssänkningen. Det har också gällt jobbskatteavdraget
              där vi visserligen inte har fått lika entydiga svar. Men ambitionen
              är bra.
            </seg>
            <seg n="8a0b708b">
              Jag vill ställa frågan om vetenskaplighet och effekt när det
              gäller två skatter. Den ena kom jag och tänka på i morse när jag
              läste Fredrik Reinfeldts och Lena Eks artikel i DN där de säger
              att priset ska reglera miljöeffekterna.
            </seg>
            <seg n="d442e65a">
              Henrik von Sydow talade om koldioxidskatten i sitt inledningsanförande.
              All expertis säger att om det ska bli någon effekt på koldioxiden
              måste man höja skatten betydligt mer, mer än vad till och med
              Miljöpartiet föreslår. Vi håller oss till det som den parlamentariska
              klimatkommissionen föreslog.
            </seg>
            <seg n="151efd1d">
              Den andra frågan gäller sänkt arbetsgivaravgift för ungdomar.
              Jag har flera gånger i dag ställt frågan men inte fått något svar.
              Hur många jobb har det skapat?
            </seg>
          </u>
          <note type="speaker" n="b3d312ec">
            Anf. 82 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-4bc624c63e75b642-5" n="5cbf4277">
            <seg n="4bb27937">
              Herr talman! Jag tackar Mats Pertoft för samarbetet under våren.
              Vi har gjort ett par överenskommelser och gemensamma skrivningar
              som har varit bra, och det har legat ett effektivt arbete bakom
              dessa.
            </seg>
            <seg n="4f69a222">
              Jag tycker att diskussionen om grön skatteväxling är intressant,
              och det vet Mats Pertoft. Det finns goda skäl att fortsätta klimatanpassa
              skatterna. Det är viktigt. En grön skatteväxling bygger på att
              man lägger skatter på det som är miljöskadligt och samtidigt sänker
              skatten på arbete. Det är kärnan i den gröna skatteväxlingen,
              som jag hoppas att också Mats Pertoft ställer sig bakom.
            </seg>
            <seg n="bd70255d">
              Vi läser Miljöpartiets motioner med stort intresse. Vi hittar
              gott om förslag på skattehöjningar på svensk industri och svenskt
              näringsliv. Vi hittar också miljöskatter. Vi har dock svårt att
              se var den andra delen i den gröna skatteväxlingen ligger. Grön
              skatteväxling är inte bara röda skattehöjningar utan måste också
              vara inkomstskattesänkningar och sänkta skatter på arbete.
            </seg>
            <seg n="5cb7e147">
              Frågan tillbaka till Mats Pertoft är: Lever idén om grön skatteväxling
              fortfarande i Miljöpartiet eller är det numera bara röda skattehöjningar?
            </seg>
          </u>
          <note type="speaker" n="6301ad7f">
            Anf. 83 MATS PERTOFT (MP) replik:
          </note>
          <u who="mats_pertoft_b36794" xml:id="i-1ec06d610d581bef-10" n="aabce985">
            <seg n="4fd3645e">
              Herr talman! Tyvärr svarade Henrik von Sydow inte på min andra
              fråga. Problemet är att alliansregeringen har sänkt skatten på
              lönearbete kraftigt utan att höja miljöskatterna. Det är alltså
              absolut ingen grön skatteväxling som har skett, snarare en blå.
            </seg>
            <seg n="11679bac">
              Vi arbetar med frågan. Vi är intresserade både av sänkning av
              skatter på lönesidan och av höjning av miljöskatter. Det kan vi
              utan vidare diskutera, om det finns en seriös ambition på allianssidan.
            </seg>
            <seg n="6a73eabd">
              Jag vill återkomma till den andra frågan som har diskuterats
              här i salen i dag. Finns det verifierade effekter av sänkningen
              av arbetsgivaravgiften för ungdomar? Varken Anders Borg eller
              Anna Kinberg Batra har varit förmögna att svara på den frågan.
              Det är viktigt att vi vet vad vi gör. Är det bara ett spel från
              Alliansen där man allmänt vill sänka företagsskatten? Det kan
              man också göra, men då ska man inte påstå att man skapar jobb
              med det. Då är det en allmän skattesänkarpolitik.
            </seg>
            <seg n="c12e7407">
              För oss i Miljöpartiet är det intressant. Man kan sänka skatter
              till exempel kombinerat med höjda miljöskatter, grön skatteväxling.
              Skatter kan man sänka av speciella anledningar, till exempel för
              att skapa jobb. Det har inte blivit några jobb genom sänkningen
              av arbetsgivaravgiften för ungdomar, vad jag vet. Hittills har
              ingen kunnat säga det. Jag har inte sett några undersökningar
              om det. Det är rent slöseri från regeringen.
            </seg>
            <seg n="d7e5127b">
              Det är alltid trevligt med sänkta skatter, men vad är effekterna?
              Varför har ni gjort det om det inte har någon effekt?
            </seg>
          </u>
          <note type="speaker" n="213d396f">
            Anf. 84 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-4bc624c63e75b642-6" n="5cbf4277">
            <seg n="b89b0305">
              Herr talman! Utmaningen är att det är skattekilarna som höjer
              trösklarna för bland annat unga människor att ta sig in på arbetsmarknaden.
              Tar vi ned kostnaderna gör vi det enklare; det öppnar möjligheten
              för fler att anställa unga människor.
            </seg>
            <seg n="82b581be">
              Det som Miljöpartiet har att fundera över är konsekvenserna av
              den politik som ni står bakom, nämligen att fördubbla ungdomsavgifterna
              nu när det med rätta är stort fokus på ett samhällsproblem, nämligen
              att unga människor har svårt att få jobb. Vilken blir konsekvensen
              av att man fördubblar arbetsgivaravgifterna? Det har Miljöpartiet
              att fundera på, tillsammans med hur man ser på grön skatteväxling
              och om det inte också kan rymma inslag av att sänka skatterna
              på arbete och skatterna på inkomst. Det är något för Mats Pertoft
              att fundera vidare på under sommaren kanske.
            </seg>
          </u>
          <note type="speaker" n="a115bdad">
            Anf. 85 MARTIN ANDREASSON (FP):
          </note>
          <u who="unknown" xml:id="i-0ac34e137a791658-16" n="7612e66f">
            <seg n="6526deef">
              Herr talman! Det är mycket intressant att lyssna på oppositionens
              olika beskrivningar av vilka skatteutmaningar Sverige möter i
              dag. I det här anförandet ska jag göra några reflexioner över
              det och kontrastera med den politik som alliansregeringen för.
            </seg>
            <seg n="f205942a">
              Leif Jakobsson tog upp skattesituationen i Sverige i förhållande
              till övriga Europa. Det var nästan med en biton av beklagande
              som han sade att vi i vissa lägen har sänkt skatter för att göra
              dem mer konkurrenskraftiga, som till exempel bolagsskatten. När
              andra länder i dag under en skenande skuldkris på grund av mångårig
              strukturell underfinansiering i sina budgetar tvingas både skära
              ned på utgifterna och i vissa lägen höja skatterna krymper naturligtvis
              skillnaderna mellan dessa länder och ett traditionellt högskatteland
              som Sverige. Så är det. Men betyder det, Leif Jakobsson, att alla
              frågor om vilka skatter som är skadliga för Sveriges internationella
              konkurrenskraft blir oväsentliga? Jag tycker att det är viktigt
              att hålla fast vid. En gång i tiden samarbetade Socialdemokraterna
              och Folkpartiet om en skattereform som bland annat ledde till
              att vi fick en internationellt konkurrenskraftig bolagsskatt som
              var en av de viktigaste pusselbitarna i den skatteomläggning som
              har tjänat Sverige oerhört väl de senaste 20 åren.
            </seg>
            <seg n="1188653f">
              I dag ser vi att andra länder har hunnit i kapp och hunnit om
              Sverige. Vi kan möjligtvis, som Leif Jakobsson, ruska bekymrat
              på huvudet åt det, men det är en verklighet som vi måste förhålla
              oss till. Anser Socialdemokraterna att vi ska ha en internationellt
              konkurrenskraftig bolagsskatt också i fortsättningen?
            </seg>
            <seg n="4c0db8ac">
              Marginalskatten för inkomsttagare är en annan av de viktiga saker
              som åstadkoms i den skattereformen. Sverige tog ned sina marginalskatter
              och skapade en rimligare skatteskala för löneinkomster. Om det
              inte är något problem för Sverige att vi har marginalskatter på
              inkomster som ligger i det internationella toppskiktet, varför
              införde då Socialdemokraterna en särskild expertskatt för att
              minska de negativa konkurrenseffekterna för internationellt verksamma
              företag? Det tycker jag också tål att funderas över.
            </seg>
            <seg n="eb57c875">
              För lite drygt en månad sedan, den 8 maj, om jag inte missminner
              mig, höll finansutskottet och skatteutskottet en gemensam hearing
              med anledning av att regeringen hade återredovisat uppdraget att
              utvärdera effekterna av jobbskatteavdraget. Precis som Henrik
              von Sydow lyfte fram var slutsatserna entydiga från de forskarstudier
              som har genomförts och de analyser som Finansdepartementet har
              gjort. Bilden är tydlig: Jobbskatteavdraget har haft effekt. Det
              är 100 000 fler sysselsatta och 25 000 färre arbetslösa. Det är
              en avgörande del i den politik som har gjort att Sverige, trots
              att vi har gått igenom den globalt värsta lågkonjunkturen i mannaminne,
              har klarat sig någorlunda helskinnat jämfört med de flesta andra
              länder.
            </seg>
            <seg n="0922d031">
              Jag ska bortse från det oppositionsparti som inte har anmält
              sig till debatten.
            </seg>
            <seg n="1d6beff4">
              Vänsterpartiet går som vanligt längst när det gäller skattehöjningar.
              Det är återinförd förmögenhetsskatt och återinförd arvsskatt.
              Det är höjd fastighetsskatt. Det är slopat HUS-avdrag och RUT-avdrag.
              Det är fördubblad arbetsgivaravgift för unga och så vidare. Dessutom
              handlar det om att slopa hela jobbskatteavdraget och ovanpå det
              en särskild engångsskatt på banker.
            </seg>
            <seg n="090649f5">
              Jag vill dock fästa större uppmärksamhet på de resonemang som
              förs i Miljöpartiets och Socialdemokraternas skattepolitiska förslag.
              Miljöpartiets ekonomisk-politiska talesperson skrev härommånaden
              en mycket intressant debattartikel tillsammans med Almega. Miljöpartiet
              skrev: Höga marginalskatter skapar en onödig broms på de kunskapsintensiva
              företagen i vårt land. Så skrev Miljöpartiet i den debattartikeln
              samtidigt som man har röstat emot alla jobbskatteavdrag och samtidigt
              som man i sin ekonomisk-politiska motion föreslår höjda marginalskatter.
            </seg>
            <seg n="707f5d8a">
              Jag tycker att det är positivt att det kommer en ny signal, och
              jag tycker att vi i den här debatten skulle kunna få svar på vad
              det är för marginalskatter som Miljöpartiet anser är de viktigaste
              att sänka. Är det de högsta marginalskatterna, något som bland
              annat Almega är kritiskt mot? Är det värnskatten vi ska börja
              diskutera? Är det marginalskatterna för medelinkomsttagare så
              att vi ska börja diskutera en uppjustering av brytpunkten för
              statsskatt? Eller är det marginalskatterna för dem som har allra
              lägst inkomst så att vi ska börja diskutera om det finns statsfinansiellt
              utrymme för att genomföra ett femte jobbskatteavdrag? Det är en
              fråga som det skulle vara intressant att få belyst av Miljöpartiet
              i denna debatt.
            </seg>
            <seg n="46f18a66">
              När det gäller Socialdemokraterna förbigår jag här av tidsskäl
              både fördubblad restaurangmoms och fördubblad arbetsgivaravgift
              för unga. Jag ska inrikta mig på marginalskatterna på inkomst.
              Socialdemokraterna föreslår att jobbskatteavdraget ska rullas
              tillbaka från start vid en årsinkomst på 600 000 och att det ska
              vara helt avtrappat vid 1 000 000.
            </seg>
            <seg n="934af0f2">
              Jag har roat mig med att räkna på hur man rent skattetekniskt
              ska kunna konstruera detta utan att få helt orimliga effekter
              tidigare i skatteskalan. Man skulle till exempel kunna börja ta
              ut värnskatten redan vid 140 000 kronor i årsinkomst. Men det
              tror jag faktiskt inte att Socialdemokraterna vill. Då finns det
              bara ett enda sätt att göra det på, och det är att fördubbla värnskatten
              med start från 600 000 kronor till lite drygt 10 procent, alltså
              en marginalskatt på 60 procent, och därefter sänka marginalskatten
              igen vid 1 miljon i årsinkomst.
            </seg>
            <seg n="c21be80a">
              Det leder till en mycket underlig skatteskala, nämligen att låt
              oss säga den som jobbar som distriktsläkare får dubbelt så hög
              värnskatt som en som tjänar över 100 000 kronor i månaden. En
              som jobbar som distriktsläkare på en vårdcentral ska då betala
              62 procent i marginalskatt, medan däremot Stefan Löfven med 114
              000 kronor i månadsinkomst ska betala bara halva värnskatten.
            </seg>
            <seg n="601aab4d">
              En fråga till Socialdemokraterna är då: Varför ska en distriktsläkare
              har dubbelt så hög värnskatt som Stefan Löfven trots att Stefan
              Löfven tjänar dubbelt så mycket?
            </seg>
          </u>
          <note n="7c19bb81">
            Herr talman! Jag yrkar bifall till förslaget i finansutskottets
            betänkande och förslaget i skatteutskottets betänkande och avslag
            på samtliga reservationer.
          </note>
          <note type="speaker" n="2cad707f">
            Anf. 86 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-d93e56a7ea38fd80-3" n="8dc54407">
            <seg n="d59a2761">
              Herr talman! Den här dagen var egentligen avsatt för att vi skulle
              kunna diskutera de förslag och idéer som regeringen presenterar
              för att möta den situation som vi befinner oss i, den som vi har
              här utanför där var tolfte som vill och kan arbeta förvägras göra
              det.
            </seg>
            <seg n="4f10d98d">
              Men det har blivit en lite konstig debatt eftersom det inte har
              funnits några regeringsförslag att diskutera och ta ställning
              till och som handlar om hur vi nu tar oss an dessa problem. I
              stället har mycket av debatten kommit att handla om höstbudgeten,
              framför allt från den borgerliga sidan som har koncentrerat sig
              på det.
            </seg>
            <seg n="7d22c2c0">
              Men det finns en del förslag i vår budgetdiskussion. Vi har från
              Socialdemokraternas sida lagt fram två förslag om hur vi ska kunna
              få fram jobb i framtiden och hur vi ska kunna stimulera fram mer
              innovation. Vi har i vår motion föreslagit ett riskkapitalavdrag
              som skulle bredda möjligheterna att få in riskkapital till företag.
              Vi har föreslagit att man också i mindre företag ska kunna dra
              av forsknings- och utvecklingskostnader inte bara från inkomstskatten
              utan också från arbetsgivaravgifterna.
            </seg>
            <seg n="1bcbdb57">
              Om regeringen och allianspartierna inte har några förslag att
              presentera som vi kan diskutera skulle Martin Andreasson kanske
              kunna ha någon synpunkt på det som Socialdemokraterna och oppositionen
              lägger fram. Är det någonting som ni är med på, och varför säger
              ni i så fall inte det?
            </seg>
          </u>
          <note type="speaker" n="d207b341">
            Anf. 87 MARTIN ANDREASSON (FP) replik:
          </note>
          <u who="unknown" xml:id="i-0ac34e137a791658-17" n="7612e66f">
            <seg n="b8dc90e8">
              Herr talman! Jag trodde att oppositionspartierna skulle bli glada
              om frågor om deras egen politik hamnade i fokus i en debatt. Men
              tydligen är det inte riktigt så. Jag tyckte inte att jag fick
              något riktigt svar på den fråga som jag ställde i mitt anförande.
            </seg>
            <seg n="cbcd0f94">
              När det gäller den fråga som Leif Jakobsson tar upp här finns
              det, som alla vet, ett utredningsförslag om hur man ska kunna
              förbättra tillgången till riskkapital i företag. Det finns olika
              modeller som har framlagts i debatten. Alla har för- och nackdelar.
              Jag tror att det är viktigt att detta beredningsarbete fortsätter
              innan det kommer ett förslag. Det tror jag faktiskt att Leif Jakobsson
              håller med om. Men att det pågår ett arbete där är ingen hemlighet
              för alla som tar del av det svenska utredningsväsendet.
            </seg>
            <seg n="4dee56cb">
              Jag kommer tillbaka till min fråga. Under denna debatt har jag
              försökt lyssna på vad det finns för röd tråd i de resonemang som
              förs från Socialdemokraternas sida. Det är alltid fel tillfälle
              att sänka skatter. Det är alltid till nackdel att sänka skatten
              på arbete. Problemet med de svenska marginalskatterna är att folk
              får behålla för mycket.
            </seg>
            <seg n="febd9f4c">
              Det är därför som jag tycker att det är ganska viktigt att ändå
              ställa frågan: Vad är Socialdemokraternas syn på marginalskattepolitiken?
              Det förslag som Socialdemokraterna har lagt fram för allmänheten
              och som de driver här i riksdagen, och som jag inte har hört vare
              sig Stefan Löfvens eller Magdalena Anderssons svar på, betyder
              att det blir fördubblad värnskatt för personer som börjar betala
              värnskatt. Men sedan när man kommer högre upp till Stefan Löfvens
              inkomstklass ska värnskatten helt plötsligt halveras. Jag får
              inte detta att gå ihop. Vad är själva linjen i Socialdemokraternas
              marginalskattepolitik?
            </seg>
          </u>
          <note type="speaker" n="58e27ab1">
            Anf. 88 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-d93e56a7ea38fd80-4" n="8dc54407">
            <seg n="135179d0">
              Herr talman! Naturligtvis tycker vi att det är bra att vi får
              utrymme för oppositionens politik och att den diskuteras. Men
              i detta läge och med den arbetslöshet som vi har i Sverige hade
              det varit minst sagt klädsamt, eller en skyldighet, för regeringen
              att för riksdagen presentera en politik och åtgärder som man tänker
              vidta.
            </seg>
            <seg n="f4095ee4">
              Anledningen till att jag frågar om dessa två saker är att frågan
              om riskkapitalavdrag är utredd. Det går mycket väl att komma i
              gång. Det handlar bara om att ha viljan att satsa på denna typ
              av åtgärder för att minska arbetslösheten och för att skapa fler
              jobb och inte bara göra de generella sänkningar som ofta handlar
              om att sänka skatterna för människor och företag som redan har
              eller som redan tjänar tillräckligt mycket pengar.
            </seg>
            <seg n="640a97a0">
              Det finns en mycket tydlig röd tråd i den socialdemokratiska
              politiken, Martin Andreasson. Den handlar om att om detta land,
              vårt kära Sverige, ska gå en god framtid till mötes och om vi
              ska kunna försvara, upprätthålla och förbättra det välfärdssamhälle
              som vi har är den första punkten att människor som vill och kan
              arbeta inte ska förvägras arbete. Då måste politiken inriktas
              på detta. Det ska vara jobb och inte bara sysselsättning. Det
              ska vara jobb som stärker Sveriges konkurrenskraft och som stärker
              de enskilda människorna. Det är precis det som hela vår politik
              går ut på.
            </seg>
          </u>
          <note type="speaker" n="f83341db">
            Anf. 89 MARTIN ANDREASSON (FP) replik:
          </note>
          <u who="unknown" xml:id="i-0ac34e137a791658-18" n="7612e66f">
            <seg n="fc8c2d68">
              Herr talman! Leif Jakobsson är inne på något mycket viktigt i
              sina avslutande ord. Det är därför som jag tycker att det är rätt
              så angeläget att Socialdemokraterna börjar fundera på effekterna
              av sin egen politik.
            </seg>
            <seg n="064b1652">
              Målet är att alla ska kunna vara med och bidra. Alla som kan
              jobba ska kunna ha ett jobb. Då måste det också finnas ett företagsklimat
              som gör att företag startas, att investeringar görs i vårt land,
              att företag kan satsa, att människor känner framtidstro, att företag
              vågar investera också långsiktigt och att vi på det sättet får
              hjulen att snurra så att vi får in de skatteintäkter som vi behöver
              för alla de välfärdstjänster som vi ska betala tillsammans.
            </seg>
            <seg n="fcc87e94">
              Då finns det anledning att ändå reflektera över vad den samlade
              effekten blir om man, som Socialdemokraterna gör, fördubblar arbetsgivaravgifterna
              för unga, fördubblar restaurangmomsen och fördubblar värnskatten
              jag har inte hört Leif Jakobsson på något sätt förneka den beskrivning
              som jag har gett och samtidigt skakar bekymrat på huvudet åt tanken
              på att sänka bolagsskatten för företag ned till en europeiskt
              sett lite mer konkurrenskraftig nivå.
            </seg>
            <seg n="dd75374f">
              När det gäller ett riskkapitalavdrag säger Leif Jakobsson att
              det finns ett utredningsförslag och att det bara handlar om att
              ha viljan.
            </seg>
            <seg n="377241e4">
              Men det är inte obekant att det också finns alternativ som har
              framlagts. Det finns synpunkter i utredningsförslaget, och det
              finns inte minst synpunkter på hur utredningsförslaget är finansierat
              eller, som vissa menar, överfinansierat.
            </seg>
            <seg n="33133c65">
              Innan vi lägger fram ett förslag på riksdagens bord är det väl,
              Leif Jakobsson, ganska viktigt att det är ordentligt genomtänkt
              och förankrat så att det får den effekt som vi vill ha?
            </seg>
          </u>
          <note type="speaker" n="ad267682">
            Anf. 90 KARIN NILSSON (C):
          </note>
          <u who="unknown" xml:id="i-7ab20a2a0a0dc51c-0" n="7612e66f">
            <seg n="6d6d827d">
              Herr talman! Eftersom två utskott deltar i den här debattrundan
              har självklart väldigt mycket redan blivit sagt. Jag vill ändå
              lyfta fram delar av Alliansens vårbudget som jag tycker är värda
              en kommentar samt en del förslag i oppositionspartiernas budgetmotioner
              som jag tycker är anmärkningsvärda.
            </seg>
            <seg n="7f405605">
              En av regeringens tydligaste inriktningar i vårpropositionen
              gäller jobben och åtgärder för att stärka förutsättningarna för
              grupper med svag förankring på arbetsmarknaden.
            </seg>
            <seg n="2393791f">
              Regeringen har under de senaste åren genomfört flera reformer
              för att sänka trösklarna för dem som står långt från arbetsmarknaden.
              Den djupa konjunktursvackan, som vi ännu inte är helt igenom,
              har givetvis påverkat arbetsmarknadsläget och delvis bromsat effekterna
              av genomförda reformer för nyarbetslösa, långtidsarbetslösa, långtidssjuka,
              invandrare och ungdomar.
            </seg>
            <seg n="4b5180c6">
              Regeringens sänkta arbetsgivaravgifter för grupper som står långt
              från arbetsmarknaden samt RUT, ROT, jobbskatteavdragen och den
              sänkta restaurangmomsen har varit viktiga drivkrafter för att
              öka viljan att anställa och viljan att bli anställd och har också
              ökat utbudet av arbetstillfällen.
            </seg>
            <seg n="e571bfff">
              Socialdemokraterna, Miljöpartiet och Vänstern verkar nu vilja
              försvåra för dessa gruppers väg till arbete. Man vill göra det
              dyrare att anställa unga genom att ta bort den halverade arbetsgivaravgiften
              för unga som är under 26 år.
            </seg>
            <seg n="e111da7a">
              Socialdemokraterna och Vänstern vill också riva upp beslutet
              om sänkt restaurangmoms trots att denna sänkning redan visat positiva
              resultat. De säger kategoriskt nej till sänkta ingångslöner för
              unga och nyanlända invandrare som står långt från arbetsmarknaden
              trots att ungdomarna och en betydande majoritet av oppositionens
              egna väljare, enligt redovisade mätningar, ser fördelar med ett
              sådant förslag.
            </seg>
            <seg n="1d4197a4">
              Herr talman! Egentligen är det alldeles för tidigt att analysera
              en sådan reform som den sänkta restaurangmomsen och hur denna
              fallit ut. Trots det presenterade Konjunkturinstitutet förra veckan
              en rapport om hur den sänkta restaurangmomsen påverkat priserna
              i konsumentledet.
            </seg>
            <seg n="65587608">
              Momssänkningen har inte fått fullt genomslag, med 13 procent,
              på måltidspriset ute på restauranger, och det var heller inte
              väntat. Men momssänkningen har också andra syften: att regelförenkla
              och ge ekonomiska förutsättningar för en personalintensiv bransch
              att överleva och att dessutom bidra till fler jobb.
            </seg>
            <seg n="31cdb965">
              Redan tisdagen den 24 april rapporterade Ekot på Sveriges Radio
              att man då, efter endast tre månader med de nya momsreglerna,
              kunde se en tydlig effekt i form av nya jobb inom restaurangbranschen.
            </seg>
            <seg n="0658a89d">
              Redan då fanns det statistik som visade att det på denna korta
              tid, på tre månader, hade skapats 20 procent fler jobb inom branschen
              än under motsvarande period 2011 ett gott betyg och något som
              borde få kritikerna på vänstersidan att fundera på varför dessa
              jobb inte är något värda.
            </seg>
            <seg n="91b9ec16">
              Då sänkningen av restaurangmomsen också inneburit att varsel
              och uppsägningar har kunnat undvikas i en hårt konkurrensutsatt
              bransch är det omöjligt att exakt veta hur många av de 14 500
              jobben som hade funnits att söka utan denna reform.
            </seg>
            <seg n="3adb0c2f">
              Eva Östling Ollén, i dag vd för Sveriges Hotell- och Restaurangföretagare,
              var positivt förvånad över att det blev en så omedelbar och kraftig
              ökning av efterfrågan på ny personal. Hon menade att det absolut
              var en momseffekt då man inte kunde se samma förhållande inom
              andra branscher som inte fått ta del av någon momssänkning.
            </seg>
            <seg n="e119d259">
              Herr talman! Att riva upp en framgångsrik reform, vars främsta
              målgrupp många gånger är ungdomar och nyanlända invandrare som
              gör sin debut på den svenska arbetsmarknaden, skulle vara förödande.
              Att unga går sysslolösa och inte lyckas ta sig in på arbetsmarknaden
              är ett fördärv för den enskilde och för samhället på både kort
              och lång sikt.
            </seg>
            <seg n="61a6b416">
              Med Sveriges demografiska situation med fler som lämnar yrkeslivet
              för pensionering än unga som träder in i jobb är vi på väg mot
              en ekonomisk kollaps om vi inte snabbare får in de unga på arbetsmarknaden
              och ger dem de rutiner som en anställning innebär.
            </seg>
            <seg n="814626e9">
              Socialdemokraternas påstådda satsning på sommarjobb för ungdomar
              i kommunerna kan låta bra och önskvärt. Men det här måste ses
              i ljuset av att de samtidigt föreslår fördubblade arbetsgivaravgifter
              för unga som är under 26 år. Det skulle innebära en kostnadsökning
              om runt 2,8 miljarder enbart för kommuner och landsting samt givetvis
              ytterligare miljarder för det privata näringslivet.
            </seg>
            <seg n="e206eab1">
              När Socialdemokraterna strör smulor med ena handen tas alltså
              riktiga grabbatag i kommunernas ekonomi med andra handen.
            </seg>
            <seg n="4a0b029e">
              Herr talman! Det behövs fler insatser, inte färre. Centerpartiet
              vill skapa fler möjligheter att komma över tröskeln till arbetsmarknaden
              inte göra som oppositionen och dra undan mattan.
            </seg>
            <seg n="f2202006">
              Centerpartiet vill skapa praktik- och lärlingsplatser med lägre
              ingångslöner för att underlätta inträdet på arbetsmarknaden för
              dem som aldrig varit inne.
            </seg>
            <seg n="1fa95ae6">
              Vi vill givetvis behålla de sänkta arbetsgivaravgifterna, de
              sänkta egenavgifterna för unga och den sänkta restaurangmomsen.
              Och vi vill satsa mer på utbildningar som leder till anställbarhet
              och jobb. Vi är självklart inte främmande för ett femte jobbskatteavdrag,
              med inriktning mot dem med de lägsta lönerna, då ekonomin så tillåter.
            </seg>
            <seg n="6d7cb527">
              Herr talman! När regeringen tar fram ett klimat- och energiskattepaket
              för den framtida hanteringen av biodrivmedel möter oppositionspartierna
              detta med en kilometerskatt. Ja, gör man det?
            </seg>
            <seg n="0ca952ee">
              Miljöpartiet och Vänsterpartiet har anmält avvikande mening och
              har med det förslaget. Men Socialdemokraterna har inte med det
              denna gång fastän det funnits med i budgetarna ett bra tag, ja,
              till och med sedan valet 2006. Tunnelbana i Helsingfors och, tidigare,
              höghastighetsbåt till Landvetter skulle man finansiera med de
              pengar som kilometerskatten skulle inbringa.
            </seg>
            <seg n="d767762d">
              Vad man nu tänker skulle jag väldigt gärna vilja veta. Kanske
              har man tagit sitt förnuft till fånga; det vore önskvärt.
            </seg>
            <seg n="619c9700">
              Förslaget om kilometerskatt som dock ligger kvar från de båda
              andra partierna innebär en skatt på avstånd en skattechock för
              åkerinäringen och dig och mig som konsumenter men framför allt
              för den svenska landsbygden och för alla som har långt till järnvägen.
            </seg>
            <seg n="86cb1bd5">
              Med åkeriföretagens låga snittavkastning, 24 procent, tvingas
              man lägga över kostnaden på konsumenterna. Kilometerskatten omvandlas
              till en ökad kostnad för butikernas samtliga varor, något som
              urskillningslöst drabbar unga, gamla, barnfamiljer, pensionärer
              ja, alla.
            </seg>
            <seg n="c84bf07f">
              På andra varor som är viktiga för samhällets utveckling precis
              som gruset från grusgropen till vägbygget, som timret till sågverket
              eller som bilkomponenter till och från till exempel Volvo i Olofström
              vill oppositionen höja skatten. Vill man nu göra det kan man lika
              gärna göra det på annat sätt, alltså utan att ta en omväg över
              åkerinäringen. Men Sverige har redan världens högsta skatt på
              konsumtion, så också det vore väl rätt så oklokt.
            </seg>
            <seg n="5ae3d089">
              Socialdemokraterna, Miljöpartiet och Vänstern tror att man genom
              ett högre pris på vägtransporter kan tvinga över godset till miljövänligare
              alternativ.
            </seg>
            <seg n="23259d56">
              Herr talman! För ett par veckor sedan besökte jag Karlshamns
              Expressbyrå. Över 60 procent av lastbilstransporterna hos Karlshamns
              Express har transportsträckor som understiger 30 mil. Det är för
              kort avstånd för att det ska vara möjligt med omlastning mellan
              tåg och lastbil i båda ändarna av transportsträckan. Ofta finns
              både avsändare och mottagare en bit från järnvägsspåren. De finns
              sällan i direkt anslutning till befintliga järnvägsspår utan är
              beroende av transporter i ett spritt vägnät.
            </seg>
            <seg n="cbc61a37">
              Vill vi behålla invånare, företag och arbetstillfällen i hela
              landet, eller ska vi tvinga all produktion till storstäderna eller
              rent av utomlands med arbetslöshet som följd? Det vore väldigt
              bra att få svar på den frågan från dem som förespråkar en kilometerskatt.
            </seg>
            <seg n="20012a94">
              Vänsterpartiet och Miljöpartiet menar att man genom kilometerskatten
              kommer åt osjyst konkurrens från utländska åkare och deras smutsiga
              fuldiesel. Jag tror att jag hört argumenten också från socialdemokrater.
              Men en kilometerskatt påverkar på intet sätt åkarnas nationalitet
              eller drivmedel.
            </seg>
            <seg n="82f28ab9">
              Argumentationen om att utländska åkare ska vara med att betala
              för slitaget på de svenska vägarna och jämförelsen med vägskatter
              i andra länder i Europa håller inte heller eftersom Sverige inte
              är ett transitland. Utländska åkare som passerar gränsen ska i
              huvudsak leverera sina varor till svenska kunder, och kostnaden
              drabbar då givetvis svenska kunder.
            </seg>
            <seg n="506ad941">
              Precis som när det gäller personbilar är vi centerpartister inte
              motståndare till lastbilen som används för transporter. Vi jagar
              inte bilen, utan vi jagar utsläppen.
            </seg>
            <seg n="a89c5486">
              Jag frågade givetvis Karlshamns Expressbyrå och deras vd hur
              de arbetar för att minska miljöpåverkan i transporterna. Svaret
              var att de använder sig av tågtransporter då det är möjligt och
              att de i dag kör 10 procent av sina fordon med biodrivmedlet RME.
              De har även en väldigt trimmad logistik för att alltid optimera
              godshanteringen och aldrig köra halvfulla transporter. Deras kunder
              efterfrågar också miljöriktiga transporter som ett led i sina
              miljöpolicyer.
            </seg>
            <seg n="4c29b2fd">
              Herr talman! Frågan om kilometerskatten har varit uppe i debatten
              sedan valrörelsen 2010. Trots att Konjunkturinstitutet dömde ut
              förslaget som miljöåtgärd redan 2009 hävdar oppositionspartierna
              fortfarande att kilometerskatten är en miljöåtgärd de tänker använda
              för att hämta in 4 miljarder till sin budget. De bör då ta med
              ytterligare 1 miljard i beräkningarna, till finansieringen av
              de administrativa kostnaderna.
            </seg>
            <seg n="f0e95daf">
              Dessutom har olika företrädare för de tre oppositionspartierna
              S, MP och V konstruerat nya gränssnitt varje gång diskussionen
              kommit upp. Den ena gången ska skogsnäringarna i norr undantas,
              och en annan gång ska landsbygden med stort avstånd till järnvägen
              undantas. En tredje gång ska det bara omfatta Europavägar. Om
              Sverige ska ta in 4 eller kanske 5 miljarder i skatt på lastbilar
              som trafikerar våra Europavägar kan man direkt räkna ut var dessa
              bilar kommer att köra. Det kommer att bli på vägar som inte alls
              är byggda för att klara denna belastning, vilket skapar nya kostnader
              och nya problem.
            </seg>
            <seg n="bc1963c9">
              Centerpartiets ambition har alltid varit att hela Sverige ska
              leva. Vi vill självklart se en mer miljövänlig transportsektor
              och arbetar målmedvetet för att vi ska uppnå vår vision om en
              fossilfri fordonsflotta 2030. Vi kommer aldrig att tysta se på
              när oppositionen försöker straffbeskatta bort företagens konkurrenskraft
              och hushållens köpkraft och lägga en död hand över stora delar
              av Sverige.
            </seg>
          </u>
          <note n="27d2c3ee">
            Herr talman! Jag vill med dessa ord yrka bifall till skatteutskottets
            och finansutskottets förslag till beslut angående 2012 års ekonomiska
            vårproposition.
          </note>
          <u who="unknown" xml:id="i-98b1eb511f764968-0" n="7612e66f">
            <seg n="62213ba0">
              (Applåder)
            </seg>
          </u>
          <note type="speaker" n="19ac3ce4">
            Anf. 91 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-c1ab39ece0de1c32-0" n="b945e202" next="i-53872a5f52fa4ba4-0">
            <seg n="1f80844c">
              Herr talman! Det är sällan det är så många ledamöter i kammaren.
              Det beror dock inte på mig, förstår jag ju, utan på att folk vill
              hem. Jag ska göra mitt bästa för att förlänga eller förkorta mitt
              anförande vilket som nu är önskvärt.
            </seg>
            <seg n="21af5688">
              När man har lyssnat på den debatt som har pågått hela dagen har
              det ibland framgått att man uppenbarligen blandar ihop vårbudget
              och höstbudget. Vi ska komma ihåg att det är i höstbudgeten detaljerade
              förslag läggs fram. Då kan vi komma tillbaka och diskutera olika
              förslag, även om oppositionspartierna givetvis vill presentera
              tankar de har framöver. Till hösten kan vi diskutera hur realistiska
              de är.
            </seg>
            <seg n="23a5f9e4">
              Generellt sett kan jag dock kommentera som så att skatter är
              ett viktigt instrument för att finansiera en välfärdsstat. Det
              är också viktigt att de ur ett skatterättsligt perspektiv tas
              ut på ett legitimt och transparent sätt. Alliansregeringen har
              genomfört en rad förändringar på skatteområdet med syfte att få
              en mer arbetsfrämjande profil och gynna arbete inom olika samhällssektorer.
              Ofta framförs, med rätta, jobbskatteavdraget eller förvärvsavdraget,
              som jag tycker är en sakligt sett mer korrekt beskrivning.
            </seg>
            <seg n="787881d1">
              Jag vill i detta sammanhang också påtala det som inte har framförts
              i debatten, och det är att Pensionsåldersutredningen noterade
              att en av de viktigaste åtgärderna för att få folk att jobba längre
              faktiskt är det dubbla jobbskatteavdraget. Även på denna punkt
              finns det alltså en styrka med att göra dessa förändringar.
            </seg>
            <seg n="f5bff996">
              Eftersom det inte längre finns ett förslag från Socialdemokraternas
              sida om att göra några förändringar kan man tänka sig att vi har
              haft 80 miljoner mer i skattepåslag i befolkningen än tidigare.
              Man säger nu att denna nivå är okej. Annars får man gå tillbaka
              till den tidigare.
            </seg>
            <seg n="476d0ef3">
              Det finns dock en rad andra skatteförändringar som måste lyftas
              fram. Det handlar om minskade kostnader för företag vid anställningar,
              förbättrade skattevillkor och andra pusselbitar. Det är detta
              som sammantaget ger det goda utfallet. Det har också gjorts andra
              riktade skattesänkningar som är viktiga för våra medborgare i
              landet. Skattesänkningar för pensionärer på 12,8 miljarder, med
              löfte om ytterligare 2,3 miljarder i skattesänkningar, är ett
              exempel som ligger oss kristdemokrater varmt om hjärtat. Skatteprofilen
              är dessutom utformad för att ge dem med lägre pensioner förhållandevis
              mer.
            </seg>
            <seg n="a1be192e">
              En annan förändring är förändringar i fastighetsbeskattningen,
              som nu har fått rimliga proportioner och där tidigare oro och
              osäkerhet för småhusägare har eliminerats. Fastighetstaxeringen
              utreds för närvarande, och ett betänkande från utredningen som
              kan ge underlag för att komma till rätta med återstående justeringar
              som behövs inom detta område kommer framöver.
            </seg>
            <seg n="963ab822">
              Herr talman! Sverige är ett avlångt land med ett kallt klimat.
              Detta glöms ofta bort. Det är viktigt att detta tas med i utformandet
              av skatter som rör transporter och energi. Pålagor med kilometerskatt
              på lastbilar och höjda drivmedelsskatter skulle ofrånkomligen
              direkt drabba vår konkurrenskraft och därmed våra arbetstillfällen.
              På sikt skulle vi få se på när arbetstillfällen och företag flyttar
              till andra länder, och många orter skulle få stora problem med
              sysselsättning och därmed skatteintäkter.
            </seg>
            <seg n="519c8a99">
              Detta gäller inte enbart det nordligaste Sverige utan även andra
              delar av landet. I Hyltebruk i Halland finns ett stort pappersbruk
              som ger arbete till ca 1 000 personer. Dessutom ger det servicefunktioner
              i samhället. Hylte kommun, där bruket ligger, består av 10 000
              invånare och skulle inom en mycket kort tid få oöverstigliga ekonomiska
              bekymmer om pappersbruket avvecklades på grund av för höga transport-
              och energikostnader.
            </seg>
            <seg n="e3ce05de">
              Sverige kan inte huvudlöst införa skatter som äventyrar hela
              branscher och viktiga näringsgrenar, oavsett om det gäller skatter
              på drivmedel och transporter eller energi. Det har i denna kammare
              framförts sådana ogenomtänkta och ideologiskt färgade förslag.
              Sverige är beroende av omvärlden oavsett om vi gillar det eller
              ej.
            </seg>
            <seg n="4cf7af0c">
              Herr talman! Det måste också vara möjligt att leva på en heltidslön.
              Detta enkla men viktiga påstående bör vara en målsättning för
              inkomstskattepolitiken. Så har det inte varit, och i vissa fall
              har vi ännu inte nått dit. Likväl är det rimligt att man ska kunna
              leva på ett heltidsarbete.
            </seg>
            <seg n="55815b14">
              På samma sätt måste det vara möjligt att driva ett mindre företag
              som kan ge rimlig utkomst som står i relation till arbetsinsatsen.
              Det är därför de mindre företagens villkor fordrar fortsatta reformer
              och enklare administrativa pålagor. Ett område som utgör osäkerhet
              och risk är sjuklöneansvaret för de mindre företagen. Där vill
              vi kristdemokrater minska ansvarstiden för sjuklön. Vi är övertygade
              om att detta skulle ge fler arbetstillfällen och öka möjligheterna
              för dem som har svårt att ta sig in på arbetsmarknaden att få
              ett jobb.
            </seg>
            <seg n="49610167">
              En annan fråga är den om riskkapitalsektorn. Denna fråga måste
              få en lösning.
            </seg>
            <seg n="50195f6f">
              Jag vill även lyfta fram något som har nämnts i debatten om jobb
              och utbildning. Det måste vara så att man utbildar sig till de
              jobb som faktiskt finns och inte för de jobb som inte finns. Så
              har nämligen varit fallet under en längre tid. På flera ställen
              har det så kallade fria utbildningsprogrammet varit större än
              det ordinarie utbildningsprogrammet. Det är inte underligt att
              vi har haft långvariga problem med att matcha arbetslöshet och
              utbildning kontra de företag som söker arbetskraft.
            </seg>
            <seg n="ec39060f">
              Man kan inte heller frikoppla arbetslöshet och konjunktur, vilket
              ofta görs i debatten. De insatser som görs för att förändra och
              öka tillgängligheten kan inte frikopplas från en konjunktur som
              drabbar hela världen. Det kanske är lite lågt och lite under bältet
              att använda denna typ av argumentering när man dribblar med siffrorna.
              Det skulle nämligen innebära att högre skatt skulle bibringa full
              sysselsättning. Detta finns i planekonomi. Då kan vi ta Nordkorea
              som exempel, och därefter Kuba, och ha dessa länder som förebild
              för svensk framtid. Jag tror inte att det är avsikten hos dem
              som framför sådana påståenden.
            </seg>
            <seg n="7dcd20ca">
              Herr talman! Samtidigt som det finns ett stort ansvar för hur
              skatter utformas finns också ett motsvarande stort ansvar för
              stat och kommuner att använda skatteintäkterna på ett klokt och
              optimalt sätt. Investeringar och andra utgifter måste brukas så
              att de gör största möjliga nytta för medborgarna. Välfärdssatsningarna
              måste liksom andra utgifter gå till rätt personer på rätt sätt.
              På så sätt skapas en rättssäkerhet som alla vinner på.
            </seg>
            <seg n="c6a4259c">
              Detta kan tolkas som enbart retorik, men verkligheten visar att
              så inte är fallet. När rättssäkerheten och tilltron till våra
              olika system för skatter och ersättningar minskar ökar misstron
              mot dessa. Den ökar även mot oss som bär ansvaret för besluten,
              både politiker och tjänstemän. Skatteverket har med framgång arbetat
              för att förbättra funktionssättet och kommunikationerna med medborgare
              och företag, vilket i sin tur har medverkat till att minska skattefelet.
            </seg>
            <seg n="3c80bd3a">
              Herr talman! Svensk ekonomi är stark bland annat på grund av
              alliansregeringens skattepolitik. Det är likväl viktigt att fortsätta
              reformarbetet för att denna situation ska bestå.
            </seg>
            <seg n="60c26520">
              Med detta yrkar jag bifall till förslaget i betänkandet och önskar
              herr talmannen, kollegerna och riksdagsledamöterna en skön sommar.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="963a9db6">
            8 § Årsredovisning för staten
          </note>
          <note n="e988d27e">
            Föredrogs
          </note>
          <note n="2edb97b1">
            Talmannen konstaterade att ingen talare var anmäld.
          </note>
          <note n="a4ad2f06">
            Ajournering
          </note>
          <note n="2aeec392">
            Kammaren beslutade kl. 14.10 på förslag av talmannen att ajournera
            förhandlingarna i cirka sex minuter.
          </note>
          <u who="lars_gustafsson_b4f09a" xml:id="i-53872a5f52fa4ba4-0" n="b945e202" prev="i-c1ab39ece0de1c32-0">
            <seg n="78eeb6e5">
              Återupptagna förhandlingar
            </seg>
            <seg n="8a9463bc">
              Ärade ledamöter! Så har vårens sista votering slutförts för att
              stegvis övergå i interpellationsdebatter under resten av sommaren.
            </seg>
            <seg n="5c109f10">
              Det är bara att konstatera att det har varit ännu ett mycket
              intensivt år med många rappa debatter och ibland kanske en och
              annan lite mindre rapp debatt också.
            </seg>
            <seg n="8aba51b3">
              Förra veckan hade vi riksdagsårets sista partiledardebatt. Det
              blev en tämligen fartfylld förmiddag som lockade väldigt många
              webbesökare. Partiledardebatten var en av de mest välbesökta direktsändningarna
              av webb-tv vi någonsin haft på webbplatsen riksdagen.se genom
              tiderna. Vi hade ungefär 50 gånger fler tittare än vi har en vanlig
              dag. Det gick även att följa debatten i vanlig tv och radio och
              med teckentolkning eller på engelska. I höst kommer ni dessutom
              att kunna se TV4 News i riksdagens interna tv-system, och nämnda
              kanal kommer att sända alltmer härifrån riksdagen och kammaren.
            </seg>
            <seg n="29a77e03">
              Här i riksdagen har vi även tagit emot inkommande besök, bland
              annat Kinas premiärminister Wen Jiabao, Finlands nye president
              Sauli Niinistö och FN:s förre generalsekreterare Kofi Annan. Riksdagen
              fortsätter att bli alltmer internationaliserad med fler och fler
              väl använda resor utanför rikets gränser. Det finns mycket att
              lära för både oss och andra genom dessa resor.
            </seg>
            <seg n="0fe11504">
              Moldavien har av riksdagsstyrelsen utsetts till årets projektland
              för riksdagens internationella utvecklingssamarbete. Syftet med
              projektet är att stärka de demokratiska institutionerna i Moldavien.
              Både nuvarande och framför allt före detta ledamöter är starkt
              involverade i projektet och leder detsamma.
            </seg>
            <seg n="0b2c3353">
              Blickar vi utanför Sveriges gränser har våren till stor del präglats
              av den ekonomiska krisen i Sydeuropa. Det är nu mer än 20 år sedan
              den svenska finanskrisen, och vi har sett ett stort intresse för
              hur Sverige under olika regeringar arbetade med den krisen. Att
              Sverige kan bidra med erfarenhet är positivt.
            </seg>
            <seg n="41a1d3f9">
              Jag hoppas att ni inte har missat den nya kammarappen som lanserades
              förra torsdagen. Appen är ett planeringsverktyg som ska göra det
              lättare för er ledamöter att via mobilen följa arbetet i kammaren.
              Där finns realtidsinformation om vem som talar i kammaren och
              tillgång till kammarens dokument. Nu har ni aldrig långt till
              aktuella talarlistor, motioner, de senast inkomna interpellationerna
              med mera. Nu behöver ni aldrig mer fundera över när det är plenifritt
              heller för den delen, om ni nu har gjort det.
            </seg>
            <seg n="f9780005">
              För första gången firade vi nationaldagen i riksdagen med något
              av en statsceremoni i samband med flagghissningen på riksplan
              med många nya svenska medborgare. Samtidigt passade vi på att
              visa runt i huset och besöka kammaren. Det är bara att notera
              att intresset för att ta del av vårt arbete här i riksdagshuset
              var mycket stort.
            </seg>
            <seg n="e80c6073">
              De senaste mandatperioderna har jag med glädje noterat många
              nya ledamöter i kammaren. Med det kommer nya infallsvinklar och
              insikter. Hösten 2010 var en tredjedel av er nyvalda. Då blev
              medeltalet för ledamöter i riksdagen i snitt 4 års tjänstgöring,
              eller 4,4 noga räknat. Det kan låta väldigt kort, men det beror
              som sagt på att vi har fått många nya invalda. Med den omsättningen
              av ledamöter är det bara att konstatera att tillverkningen av
              riksdagens hett eftertraktade medaljer inte riktigt har hunnit
              med i svängarna. Därför kommer de fyra ledamöter som vi i dag
              ska tacka av att få den hett eftertraktade medaljen först efter
              midsommar när tillverkningen har kommit i kapp.
            </seg>
            <seg n="a0834ccb">
              Efter nästan 18 år här i riksdagen kommer Thomas Östros att lämna
              sitt uppdrag som riksdagsledamot. Thomas Östros började sitt politiska
              engagemang inom socialdemokratin som student i Uppsala. Sedan
              dess har han samlat på sig en gedigen politisk erfarenhet. Han
              har en bred politisk bakgrund som skatteminister, skol- och utbildningsminister,
              näringsminister och ekonomisk-politisk talesman.
            </seg>
            <seg n="39b43172">
              Om Thomas Östros har det sagts: Halva ditt hjärta klappar för
              vetenskapen och den andra för politiken. Det politiska engagemanget
              är starkt i kombination med en tung akademisk bakgrund inom nationalekonomi
              tillsammans skapar det en väldigt skarp politiker.
            </seg>
            <seg n="29f616bf">
              Vi önskar Thomas Östros all lycka och tackar för det goda samarbetet
              och humöret under tiden här i riksdagen.
            </seg>
            <seg n="6d0cb5c5">
              Kenneth är en mycket uppskattad kollega i Centerpartiets riksdagsgrupp,
              bland andra partiföreträdare och i synnerhet i utskottet.
            </seg>
            <seg n="2e67ae3f">
              Kenneth Johansson blir nu landshövding i Värmland, och vi önskar
              honom all framgång och tackar honom för tiden i kammaren.
            </seg>
            <seg n="700f78e4">
              Hon är ordförande i utbildningsutskottet, vice gruppledare i
              Moderaterna och ledamot i riksdagsstyrelsen. Vid sidan av sitt
              politiska engagemang har hon hunnit ta en lågstadielärarexamen
              i Malmö och under nio år jobbat som lagerchef i en stor möbelkedja.
            </seg>
            <seg n="e5760725">
              Margareta Pålsson kommer nu att bli landshövding i Skåne. Det
              kanske absolut bästa med denna flytt har vi förstått är att hon
              kommer närmare sitt kära barnbarn, Isak, som Margareta är en mycket
              stolt mormor till.
            </seg>
            <seg n="cfe6dec8">
              Tack, Margareta, för din tid i kammaren, för ditt arbete, inte
              minst socialt, inom den moderata gruppen och för ditt goda humör!
              Lycka till som landshövding!
            </seg>
            <seg n="65b1714b">
              Den 1 april tillträdde Malin Löfsjögård sin nya tjänst, som kanske
              inte låter så kvinnlig, som vd på branschorganisationen Svensk
              Betong.
            </seg>
            <seg n="8fbadaf9">
              Jag vill tacka Malin Löfsjögård, och vi kommer att överlämna
              diplom och medalj till henne vid ett senare tillfälle då hon har
              möjlighet att närvara.
            </seg>
            <seg n="b2d22da3">
              Jag vill även passa på att tacka riksdagsdirektör Kathrin Flossing
              och all personal inom riksdagsförvaltningen för ert engagerade
              och nitiska arbete för att få den parlamentariska processen att
              fungera på bästa möjliga sätt. Jag ser fram emot att fortsatt
              följa utvecklingen av hur färdplansarbetet kommer att underlätta
              det dagliga arbetet för riksdagens naturliga kärnverksamhet i
              kammaren och för ledamöterna och demokratin.
            </seg>
            <seg n="3aaafc2f">
              Jag ber att få fram de tre närvarande avgående ledamöterna till
              podiet.
            </seg>
            <seg n="0cb9b6cf">
              I brist på medaljer i dag får ni här diplom för er tjänstgöring
              i riksdagen. Tack ska ni ha!
            </seg>
            <seg n="37d13233">
              Vi är halvvägs in i mandatperioden, och innevarande riksmötes
              sista dag är dagen före öppnandet den 18 september. För alla interpellationer
              som inlämnades före den 1 juni har vi till sist hittat svarstillfällen
              före Almedalsveckan. Vi fortsätter kammarens sammanträde med en
              rad interpellationer, 14 i dag, och vi lär få fortsätta till långt
              in på kvällen. Nästa vecka och varje torsdag från och med mitten
              av augusti kommer det också att finnas tillfällen för interpellationsdebatter.
              Ni kan även lämna in skriftliga frågor och interpellationer efter
              denna vecka.
            </seg>
            <seg n="66ad4e92">
              Många av oss lär ses i kammaren i nästa vecka. Väldigt många
              av oss kommer att ses i Almedalen, och om inte kanske vi ses vid
              interpellationsdebatterna i augusti månad. Förhoppningsvis ska
              även kammarens ärade ledamöter få tid för lite semester och rekreation
              mellan interpellationsdebatterna och väljarkontakterna under sommaren.
              Jag vill tillönska er en riktigt glad och trevlig midsommar!
            </seg>
          </u>
          <note n="25a0f163">
            Förhandlingarna återupptogs kl. 14.16.
          </note>
          <note n="03efde0c">
            9 § Beslut om ärenden som slutdebatterats den 19 juni
          </note>
          <note n="787a8113">
            Punkt 1
          </note>
          <note n="9ed18891">
            Punkt 3
          </note>
          <note n="469937ed">
            Punkt 9
          </note>
          <note n="7ea5b166">
            Övriga punkter
          </note>
          <note n="08b37ee6">
            10 § Beslut om ärenden som slutdebatterats vid dagens sammanträde
          </note>
          <note n="787a8113">
            Punkt 1
          </note>
          <note n="28e4e4b9">
            Punkt 2
          </note>
          <note n="1a51b0e0">
            11 § Avslutning
          </note>
          <note n="06c9e470">
            Anf. 92 TALMANNEN:
          </note>
          <note n="a87c3331">
            Kenneth Johansson blev aktiv i Centerns ungdomsförbund vid 14
            års ålder och har sedan dess haft flera förtroendeuppdrag inom
            Centerpartiet och dess ungdomsförbund. Kenneth är utbildad socionom
            vid Socialhögskolan i Örebro och arbetade som administrativ chef
            i Landstinget Dalarna mellan 1981 och 1991.
          </note>
          <note n="55313068">
            Kenneth Johansson har varit heltidspolitiker sedan 1991, först
            i Falu kommun som socialnämndens ordförande och oppositionsråd.
            Han blev invald i riksdagen 1998 och är bland annat ordförande
            i socialutskottet.
          </note>
          <note n="4ba8686b">
            Margareta Pålsson har en lång politisk bakgrund inom Moderaterna
            och började sitt politiska arbete med kyrkopolitik i Kvidinge
            och tog 1985 plats i Åstorps kommunfullmäktige. Hon har varit
            kommunstyrelsens ordförande i Åstorp samt haft uppdraget som oppositionsledare
            i kommunen. Den 15 september 2002 kom hon in i riksdagen.
          </note>
          <note n="acb7f746">
            Malin Löfsjögård blev ersättare i riksdagen 2008 och är moderat
            kommunpolitiker i Täby sedan 2006. År 2010 valdes hon in som ordinarie
            riksdagsledamot för Moderaterna. Malin Löfsjögård är teknologie
            doktor, och innan hon började sitt ledamotsuppdrag arbetade hon
            som enhetschef på Helsingforss stads trafikkontor. Hennes stora
            politiska intresse ligger i just infrastrukturfrågorna.
          </note>
          <note type="speaker" n="309fc6f2">
            Anf. 93 Tjänstgörande ålderspresident MATS ODELL (KD):
          </note>
          <u who="mats_odell_8b8cfa" xml:id="i-f1caadfb5c151a41-0" n="4f35c09d" next="i-d4c6deae7528eaef-0">
            <seg n="bd6eb51b">
              Herr talman! Det är ett privilegium för mig som den tjänstgörande
              ledamoten med störst antal tjänsteår att få tacka herr talmannen!
              Jag har inte heller någon medalj, men jag tycker att det mot bakgrund
              av de interpellationsdebatter som förestår finns anledning att
              fundera på medaljer.
            </seg>
            <seg n="b34f7232">
              Det har varit ett händelserikt riksdagsår. Mycket har hänt. Vi
              har haft många debatter, och talmannen och de vice talmännen har
              å tjänstens vägnar tvingats åhöra dessa debatter med, skulle jag
              vilja säga, i de allra flesta fall ett imponerande tålamod. Diskreta
              harklingar, knackningar i bänken och så vidare har hållit oss
              på mattan.
            </seg>
            <seg n="59107480">
              Vi går nu ut i sommaren, och jag tror att tanken på interpellationsdebatter
              i alla fall i mitt fall kommer att vara ganska fjärran. Men en
              del av oss har läggningen att vilja fortsätta med detta. Mot bakgrund
              av den utdelning som det brukar ge medialt kanske det är en verksamhet
              som inte ligger i topp när det gäller produktivitet, men det är
              en annan sak.
            </seg>
            <seg n="86e08be5">
              Herr talman! Ett stort tack riktar vi, jag och alla vi ledamöter,
              till dig och till de vice talmännen för ett utomordentligt gott
              värv! Ha nu en riktigt skön sommar, så ses vi till hösten!
            </seg>
          </u>
          <note n="a4ad2f06">
            Ajournering
          </note>
          <note n="26b37f23">
            Kammaren beslutade kl. 14.38 på förslag av talmannen att ajournera
            förhandlingarna i cirka tio minuter.
          </note>
          <u who="mats_odell_8b8cfa" xml:id="i-d4c6deae7528eaef-0" n="4f35c09d" prev="i-f1caadfb5c151a41-0">
            <seg n="78eeb6e5">
              Återupptagna förhandlingar
            </seg>
          </u>
          <note n="67f4707b">
            Förhandlingarna återupptogs kl. 14.49.
          </note>
          <note n="5e40f29a">
            12 § Svar på interpellation 2011/12:400 om grunder för fördelning
            av resurser till högskolor och universitet
          </note>
          <note type="speaker" n="e5f4e4d1">
            Anf. 94 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-0ac34e137a791658-19" n="18b911ac">
            <seg n="e7904027">
              Herr talman! Berit Högman har frågat mig efter vilka principer
              och grunder en omfördelning av medel mellan högskolor och universitet
              kommer att ske för att finansiera sjuksköterske- och läkarutbildningarna
              samt när den kommer att ske. Vidare har Berit Högman frågat mig
              om de dialoger som hållits med universitet och högskolor dokumenteras
              på ett sådant sätt att bägge parter har en gemensam uppfattning
              om vad som blivit sagt.
            </seg>
            <seg n="d679204b">
              Enligt regeringens mening är det angeläget att öka dimensioneringen
              av vissa utbildningar för att möta det framtida behovet, inte
              minst av sjuksköterskor, läkare, tandläkare och ingenjörer.
            </seg>
            <seg n="00531cca">
              Två aspekter är viktiga för beslut om dimensionering av olika
              utbildningar. För det första ska studenternas val av utbildning
              och lärosäte väga tungt. För det andra spelar just arbetsmarknadens
              behov stor roll.
            </seg>
            <seg n="f4991e32">
              I budgetpropositionen för 2012 föreslog regeringen att en utbyggnad
              av vissa utbildningar delvis skulle finansieras genom omfördelning
              mellan lärosäten. Därutöver bör lärosätena utnyttja sina egna
              möjligheter till interna prioriteringar och omfördelningar.
            </seg>
            <seg n="4f8f948c">
              Universitet och högskolor med staten som huvudman är myndigheter
              under regeringen. Utbildningsdepartementet för en fortlöpande
              dialog med universitet och högskolor om verksamheten. Ett särskilt
              tillfälle är den årliga myndighetsdialogen där fokus bland annat
              ligger på lärosätets långsiktiga utveckling. Dessa dialoger ingår
              i regeringens styrning av myndigheterna.
            </seg>
            <seg n="26e710b5">
              Regeringen kommer sedan i den årliga budgetpropositionen att
              föreslå anslag för universitet och högskolor.
            </seg>
          </u>
          <note type="speaker" n="af045e96">
            Anf. 95 BERIT HÖGMAN (S):
          </note>
          <u who="berit_hogman_6b113f" xml:id="i-350d4c845e69942f-0" n="077adb50">
            <seg n="5673ce72">
              Herr talman! Tack för svaret, statsrådet! Jag har skrivit interpellationen
              därför att jag tycker att rätten till högre utbildning är en oerhört
              viktig nyckel för framtidens Sverige. Det är en nyckel i ett individperspektiv
              men också i ett brett samhällsperspektiv.
            </seg>
            <seg n="a8015de1">
              Utbyggnaden av den svenska högskolan var ett socialdemokratiskt
              projekt. Tyvärr kan jag konstatera att det fortfarande är ett
              socialdemokratiskt projekt. Det hade kunnat vara ett gemensamt
              politiskt projekt. Jag beklagar att så inte är fallet.
            </seg>
            <seg n="519fba6a">
              Jag är egentligen inte förvånad över att Folkpartiet och den
              borgerliga regeringen gör så lite för att fler unga ska ges plats
              på våra högskolor och universitet. Ni var emot utbyggnaden när
              den skedde, och nu gör ni nästan allt ni kan för att hålla nere
              ambitionen.
            </seg>
            <seg n="f56f267c">
              Oron ute i landet bland våra högskolor och nya universitet är
              stor. Det finns en ilska och en frustration över den valhänta
              hantering som regeringen har när det gäller resursfördelningen
              till landets högskolor och universitet. Det verkar mer som rena
              rama viskleken än ett systematiskt sätt att se långsiktigt på
              högre utbildning.
            </seg>
            <seg n="9e821870">
              Nu skriver vi 2012. Regeringen har minskat antalet högskoleplatser
              med ungefär 20 000 år 2012 och 2013. Vi ser att den sociala snedrekryteringen
              fortsätter. Proportionerligt borde en tredjedel av studenterna
              komma från arbetarhem. Det är knappt en fjärdedel som gör det.
              Andelen unga med utländsk bakgrund är också underrepresenterad
              i högre utbildning.
            </seg>
            <seg n="db24ae1d">
              För mig blir det uppenbart att regeringen inte vill att fler
              ska få möjlighet till högre utbildning. Det är helt enkelt inte
              viktigt. Det skulle motverka vägen mot en låglönemarknad och ökade
              klyftor både i arbetslivet och i samhället i övrigt. Det tycks
              vara ett mål i sig för regeringen. På något annat sätt går det
              inte att tolka det som händer.
            </seg>
            <seg n="52a9dd57">
              Vi vet att det finns många poänger med att det finns starka lärosäten
              runtom i vårt land, både högskolor och nya universitet. Samverkan
              med näringslivet är kraftfullare och starkare. De värmländska
              klustren är ett utomordentligt exempel på det. Det bidrar till
              kompetensförsörjningen i näringslivet.
            </seg>
            <seg n="3bd766a2">
              Man har en kreativitet när det gäller nya utbildningar och tvärvetenskap
              som vi inte ser lika mycket på de gamla universiteten. Framför
              allt motverkar det social snedrekrytering. Det ger fler unga och
              även unga vuxna möjlighet att lära om och lära nytt. Det uppstår
              klassresor som är nyttiga både för människan och för samhället
              i sin helhet.
            </seg>
            <seg n="33032739">
              Flera av dessa högskolor har exempelvis förberedande kurser för
              att sedan kunna komma in på en linje. Ett sådant synsätt straffas
              i den ekonomiska fördelningsmodell som regeringen förordar. Det
              är en lång väg att gå för att motverka social och etnisk underrepresentation
              i utbildningssystemet. Men det är klart att det går om man vill.
            </seg>
            <seg n="1ccba3e9">
              En av regeringens ambitioner på området har varit att göra lärosätena
              mer självständiga. Hur blir lärosäten mer självständiga med ett
              ekonomiskt fördelningssystem som är varken långsiktigt eller transparent?
            </seg>
          </u>
          <note type="speaker" n="e1fbde37">
            Anf. 96 LOUISE MALMSTRÖM (S):
          </note>
          <u who="louise_malmstrom_af477b" xml:id="i-169457f7ea5cb732-0" n="357ba8e4">
            <seg n="05490d88">
              Herr talman! Jag reagerar på utbildningsministerns svar på Berit
              Högmans interpellation eftersom jag uppfattar det som en del i
              ett övergripande mönster där resurser i olika omgångar och av
              olika skäl förs över från yngre och mindre högskolor till äldre
              och större universitet enligt något slags omvänd Robin Hood-princip.
            </seg>
            <seg n="b434f37c">
              Man kan fråga sig vilket syfte utbildning och högre utbildning
              har. Med tanke på vilken utbildningspolitik som Jan Björklund
              för tror jag att vi skulle svara helt olika på den frågan. Min
              och Socialdemokraternas ambition med högre utbildning är helt
              enkelt högre.
            </seg>
            <seg n="3957418a">
              Visst finns nyttoaspekten med arbetskraftsförsörjning och att
              stärka Sveriges konkurrenskraft. Men vi ser också att högre utbildning
              har en roll när det gäller demokratiutvecklingen, hälsa, motor
              i lokalt och regionalt näringsliv, för att leva upp till det klassiska
              bildningsidealet och så vidare. Utbildningsministern har i varje
              fall hittills fokuserat tämligen ensidigt på nyttoaspekten.
            </seg>
            <seg n="cd8e6bf3">
              Frågar man ministern vad som representerar kvalitet i den högre
              utbildningen hänvisar han till sektorn och Högskoleverket. Men
              dilemmat för honom är att man i sektorn förstått att dagens kvalitetsutvärderingssystem
              är alltför snävt, även om Högskoleverket har gjort ett väldigt
              bra jobb för att göra bästa möjliga av det bristfälliga systemet.
              Att systemet är bristfälligt kan vi inte längre snacka bort eftersom
              den europeiska kvalitetsorganisationen ENQA också har riktat allvarlig
              kritik mot det.
            </seg>
            <seg n="4581fb88">
              Att slå vakt om kvaliteten i den högre utbildningen är avgörande.
              Regionala, nationella, politiska eller ekonomiska intressen ska
              inte styra den högre utbildningen så att den strider mot de akademiska
              värdena. Men alltför snäva kvalitetsmått hotar även den akademiska
              kvaliteten.
            </seg>
            <seg n="09364b29">
              Mångfald på systemnivå där varje högskola får möjlighet att utvecklas,
              samarbeta och nischa sig utifrån sina förutsättningar måste vara
              det smartaste sättet att få maximal utdelning och tillvarata de
              förutsättningar som vi som litet land har att möta framtiden med
              ökad kunskap.
            </seg>
            <seg n="803da52f">
              Att lägga så pass stor vikt vid det självständiga arbetet som
              motsvarar max 25 procent av utbildningen är orimligt framför allt
              därför att det värderar studenten snarare än utbildningen. Vilka
              signaler skickar det till lärosätena om vilket slags studenter
              de ska rekrytera?
            </seg>
            <seg n="0edb152a">
              Detta småsinta förflyttande av resurser från högskolor som redan
              har mycket begränsade resurser, trots att de tar ett stort ansvar
              för försörjningen av arbetskraft i hela landet, för den breddade
              rekryteringen och för samverkan med det omgivande samhället och
              näringslivet, är olyckligt.
            </seg>
            <seg n="5e699a9d">
              Att lärosätena som drabbas av dessa nedskärningar inte ens får
              besked i god tid och efter dialog, vilket utbildningsministern
              antyder i sitt svar, är till och med ynkligt, fru talman.
            </seg>
          </u>
          <note type="speaker" n="1f75444a">
            Anf. 97 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-0ac34e137a791658-20" n="18b911ac">
            <seg n="ba262e7e">
              Fru talman! Jag tycker att den fråga som interpellanten ställer
              är begåvad: På vilka grunder ska resurser omfördelas mellan lärosäten?
              Det är synd att interpellanten och hennes partikamrat inte vill
              diskutera den utan väljer att hålla förstamajtal här. Det är helt
              meningslöst. Det är inte vad vi är här för att diskutera.
            </seg>
            <seg n="ac88d8eb">
              Visst kan vi hålla på med klasskampsretorik. Ni vill påstå att
              under en borgerlig regering får man inte utbilda sig i Sverige,
              men på Socialdemokraternas tid var det annorlunda. Jag kan berätta
              att det förra året var fler studenter på svenska högskolor än
              vad det någonsin har varit i Sverige faktiskt med Jan Björklund
              som utbildningsminister. Årets siffror vet vi först när året är
              slut. Förra året är det senaste vi har mätt, och det var fler
              än någonsin. Så är det!
            </seg>
            <seg n="c9b8a195">
              Interpellanten ställer frågan: Varför omfördelas resurser? Det
              beror på att vi inom vissa sektorer kan se ett stort behov av
              vissa nyckelarbetsgrupper: läkare, sjuksköterskor, tandläkare
              och ingenjörer. Det saknas. Industrin, även i Värmland, skriker
              efter ingenjörer. Sjukvården, även i Värmland, skriker efter sjuksköterskor
              och läkare.
            </seg>
            <seg n="9d733989">
              Vi underutbildar och har gjort det under mycket lång tid i Sverige.
              När det gäller ingenjörer beror det delvis på att för få ungdomar
              har sökt. Det håller på att svänga nu, tack vare vårt nya meritvärderingssystem.
              Läkare och sjuksköterskor finns det många ungdomar som vill bli,
              men det har inte funnits utbildningsplatser.
            </seg>
            <seg n="1c70bcaf">
              Då omfördelar vi till de utbildningarna. Det råkar då vara så
              att läkarutbildning inte finns på alla lärosäten. Då är det klart
              att det blir en omfördelning från de lärosäten som inte har läkarutbildning
              till dem som har läkarutbildning. Det är helt ofrånkomligt. Man
              kan ju inte utbilda läkare på lärosäten som inte har examensrätt.
              Det är därför vi omfördelar.
            </seg>
            <seg n="d111f995">
              Sjuksköterskeutbildning finns nästan på alla lärosäten. Där sker
              det sannolikt ingen omfördelning mellan lärosäten, men inom lärosätet
              får man i uppdrag att utbilda något fler sjuksköterskor, och så
              kan man välja att utbilda något färre där arbetsmarknadsbehovet
              lokalt är mindre.
            </seg>
            <seg n="3e5ea408">
              Jag tycker att det är ungefär så som högskolepolitik ska fungera,
              och den har alltid fungerat ungefär så.
            </seg>
            <seg n="5fada160">
              Jag vet inte om interpellanten är ute efter att vi ska ha läkarutbildning
              på Karlstads universitet eftersom det ska vara regionalt balanserat,
              när de inte har läkarexamensrättigheter på Karlstads universitet.
              Det kan väl inte vara det som interpellanten är ute efter?
            </seg>
            <seg n="809d665c">
              Ska vi då utbilda läkare för Värmlands behov måste man utbilda
              på de lärosäten där det finns läkarutbildning. Det är därför vi
              omfördelar. Det är inget konstigt, utan det är självklart. Så
              har det alltid fungerat.
            </seg>
            <seg n="428faa5c">
              Louise Malmström tar upp utvärderingssystemet. Jag tycker att
              det är ett konstigt resonemang att det inte är studenternas kunskaper
              som vi ska utvärdera. Varför ska vi inte göra det? Louise Malmström
              sade att det inte är studenterna vi ska utvärdera. Jo, det är
              klart att det är det. Det är klart att det är studenternas kunskaper
              som vi ska utvärdera. Det är ju det som är kvalitet, att de kan
              något när de går ut.
            </seg>
            <seg n="e3e52a1d">
              Det är precis så det är med skolväsendet. När de går ut nian
              eller går ut gymnasiet ser man vilket medelbetyg det finns på
              skolan, och då är det elevernas kunskaper som man mäter. Samtidigt
              mäter man på det sättet naturligtvis skolans kvalitet. Det är
              så vi utvärderar kunskaper.
            </seg>
            <seg n="77102eb8">
              Nu för vi egentligen in samma system i högskolan. Man kan naturligtvis
              hålla på att utvärdera hur rektorn har lagt upp organisationen
              på ett lärosäte. Visst kan man utvärdera sådant. Men det är väl
              inte intressant. Det viktiga är väl vad studenterna kan?
            </seg>
            <seg n="d8d24685">
              Då säger Louise Malmström att det blir orättvist eftersom de
              kan olika på olika ställen. Ja, det är ju det man utvärderar!
              Ska vi ställa lägre krav på sjuksköterskor som utbildas på regionala
              högskolor än på universitet? Vilka ska anställa dem med de lägre
              kraven? Det kan väl Louise Malmström utveckla i nästa inlägg.
            </seg>
            <seg n="b5a681d8">
              Det är klart att vi i utvärderingen ska ha samma krav på alla
              lärosäten. Det måste vara utgångspunkten.
            </seg>
          </u>
          <note type="speaker" n="586886ed">
            Anf. 98 BERIT HÖGMAN (S):
          </note>
          <u who="berit_hogman_6b113f" xml:id="i-350d4c845e69942f-1" n="077adb50">
            <seg n="f204a0f3">
              Fru talman! Jag tycker det är viktigt att vi hjälps åt, statsrådet
              och jag, att hålla debatten på en nivå som känns rimlig och hanterlig.
            </seg>
            <seg n="1cc20b61">
              Naturligtvis behövs det läkare och sjuksköterskor över hela landet,
              och naturligtvis kan inte läkare utbildas överallt. Vad jag ifrågasätter
              är att omfördelningen uppenbarligen sker i tysta, att man får
              besked väldigt sent och att det inte tillförs några nya resurser
              alls.
            </seg>
            <seg n="bb1b694e">
              Louise Malmström har helt rätt i att insatsen för att nå goda
              studieresultat kan vara olika i olika utbildningar och på olika
              lärosäten. Det tas det inte någon som helst hänsyn till.
            </seg>
            <seg n="6c4e1a8e">
              Men om det vore så kan jag glädja statsrådet med att vi till
              mattelärarutbildningen i Karlstad hade 30 förstahandssökande.
              Det är Sverigerekord. Får vi någon belöning för det? Vi hade endast
              nio färre sökande till lärarutbildningen än vad hela Helsingfors
              hade. Det kanske också är värt en belöning, eftersom det är ett
              tecken på att det är god utbildningskvalitet på de orterna.
            </seg>
            <seg n="cfe8e528">
              Men det finns det inget signalsystem för, utan det gäller läkarna
              och sjuksköterskorna. Civilekonomerna är en tredje grupp som har
              en sådan. Jag hörde i dag att Östersund ligger på tredje plats
              när det gäller antalet förstahandssökande. Kommer Östersund att
              belönas för att man har lyckats vara attraktiv i sin rekrytering?
            </seg>
            <seg n="3d02290f">
              Jag återkommer till viskleken, för oavsett vilken myndighetsföreträdare
              i högskolevärlden som vi pratar med tycks det som om beskeden
              är otydliga, att de är olika och att de har getts vid olika tillfällen
              eller inte getts alls.
            </seg>
            <seg n="af10822c">
              Den så kallade budgetdialogen börjar någonstans i februari och
              kanske slutar någonstans i maj. Det går att räkna ut att beskedet
              i februari är betydligt mer otydligt än beskedet i maj. Då sker
              inte dialogen på lika villkor, och den sker heller inte med samma
              företrädare från departement eller regering.
            </seg>
            <seg n="eac2e06a">
              Då tillåter jag mig att fråga: Är det lika villkor om regeringen
              har för avsikt att använda den dialogen i sitt styrsystem? Då
              måste det vara ett ohyggligt vingligt styrsystem som regeringen
              har valt.
            </seg>
            <seg n="971a1c83">
              Jag vill gärna ha svar på frågan om likvärdigheten i styrsystemen,
              om belöningssystemen, om morötterna och piskorna är likadana,
              om de är tydliga och transparenta för hela utbildningssystemet.
            </seg>
            <seg n="20dae200">
              Genom att fokusera på exempelvis läkarutbildningen blir det med
              automatik så att man tar resurser från de mindre universiteten
              och högskolorna och ger till de större. Vad vi socialdemokrater
              vill uppnå både genom förstamajtal och genom interpellationsdebatter
              är att rätten till högre utbildning ska nå fler och nå fler i
              hela landet.
            </seg>
          </u>
          <note type="speaker" n="06b2cbe1">
            Anf. 99 LOUISE MALMSTRÖM (S):
          </note>
          <u who="louise_malmstrom_af477b" xml:id="i-169457f7ea5cb732-1" n="357ba8e4">
            <seg n="b77999de">
              Fru talman! Utbildningsministern svarar alltid med antalet studenter,
              aldrig med andelen studenter. Det beror på att vi har haft väldigt
              stora kullar som har gått ut gymnasiet.
            </seg>
            <seg n="187fe259">
              Sanningen är att allt fler unga från akademiska hem, i akademiska
              städer går direkt från gymnasiet till högskolorna, medan den sociala
              snedrekryteringen hela tiden ökar.
            </seg>
            <seg n="7ef2a0bb">
              Det du mäter, Jan Björklund, är studenternas bakgrund, inte kvaliteten
              på vad de har skaffat sig under sin utbildningstid. Du skulle
              kunna ha mätningen första dagen som de kommer in på sina akademiska
              utbildningar, och du skulle få ungefär samma resultat. Då ser
              du inte vad utbildningen gör med dem, utan då mäter du deras bakgrund.
            </seg>
            <seg n="a266f48d">
              Problemet med vilka som ska utbilda vilka är ganska lätt att
              lösa. Det är helt enkelt att tillföra fler platser där du tycker
              att de behövs i läkar- eller sjuksköterskeutbildning, och det
              behövs absolut fler platser.
            </seg>
            <seg n="34103293">
              Sedan tänkte jag: Kvalitetsutvärderingssystemet är ett kraftfullt
              verktyg för styrning. Det antar jag att du håller med mig om.
              Ett sådant system skulle kunna vara mångsidigt och verkligen mäta
              utbildningens kvalitet. Man kan titta på sådant som samverkan,
              verksamhetsförlagd utbildning eller breddad rekrytering.
            </seg>
            <seg n="808a799f">
              Men i stället väljer du att fördela resurser utifrån det snäva
              perspektivet. Då undrar man om det är för att du inte tycker att
              de andra perspektiven är viktiga. Är det inte viktiga kriterier?
              Är du inte rädd för att vårt högskolelandskap blir ensidigt och
              inskränkt när man hela tiden gynnar det smala? Har vi råd med
              det i det här lilla landet, om vi ska konkurrera med de stora?
              Räcker det att vi rekryterar akademikernas barn i framtiden, eller
              behöver vi nå fler?
            </seg>
          </u>
          <note type="speaker" n="500133c0">
            Anf. 100 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-0ac34e137a791658-21" n="18b911ac">
            <seg n="11cddb17">
              Fru talman! Jag tycker att den sista diskussionen är väldigt
              viktig. Vad är det som är kvalitet i högre utbildning? Vi har
              i Sverige, liksom i princip i alla andra länder under senare delen
              av 1900-talet, försökt utvärdera kvalitet. Det man då har mätt
              och utvärderat är utbildningsorganisation, lärarkårens sammansättning
              och vilka böcker som används i undervisningen. Man kan säga att
              det är en lång rad inputfaktorer.
            </seg>
            <seg n="d3e25adc">
              Jag tyckte att Louise Malmström hade en god ansats när hon talade
              om att klara konkurrensen och klara kvaliteten internationellt
              i globaliseringen. Men det är inte det viktiga, utan det är resultaten
              av utbildningen som är det viktiga. Vad kan studenterna när de
              går ut? Det är ju det viktiga!
            </seg>
            <seg n="d7cbbd3a">
              I det svenska skolväsendet gjorde vi en omställning redan på
              90-talet, när vi började utvärdera slutresultaten: Hur många når
              målen? Hur många når inte målen? Målen är desamma oberoende av
              social bakgrund. Kunskapskraven är ju desamma.
            </seg>
            <seg n="a5820370">
              Eller ska vi ha lägre krav beroende på vilken social klass man
              kommer ifrån? Eller vad menar ni med ert snack om att det är fel
              att mäta resultatet eftersom det blir ojämlikt? Vad menar ni?
              Hur menar ni att det ska vara?
            </seg>
            <seg n="906bfe7e">
              Kolla, här kommer en kille från arbetarklassen! Honom har vi
              lite lägre krav på. Han ska bli ingenjör, men han behöver kunna
              lite mindre. Och här kommer en från överklassen! Han ska ha högre
              krav.
            </seg>
            <seg n="851c136f">
              Det är det som blir följden av Louise Malmströms resonemang.
              När man mäter resultat, säger Louise Malmström, då blir det orättvist,
              och det beror på vilken bakgrund man har. Det är vad Louise Malmström
              säger.
            </seg>
            <seg n="09122aa8">
              Då säger jag: Vi måste ha samma krav på alla lärosäten oavsett
              studenternas bakgrund. Hur ska vi annars göra? Ska kraven differentieras?
            </seg>
            <seg n="38a4d743">
              Då blir det så att en del lärosäten inte når upp till målen.
              Ska de få fortsätta bedriva utbildning fast de inte når målen?
              Är det rimligt? Det är detta vi utvärderar nu.
            </seg>
            <seg n="bf6dfe0b">
              Nu har fortfarande bara en mindre del av Sveriges högskoleutbildningar
              utvärderats av universitetskanslern, men i de utvärderingar som
              har gjorts hittills har det visat sig att det är ungefär 25 procent
              av utbildningarna som inte håller måttet. Jag kan lova att det
              är spritt mellan stora universitet och små skolor. Det är inte
              alls bara små högskolor det handlar om. Det är spritt.
            </seg>
            <seg n="d8f328ba">
              Det är dock mycket högre krav som ställs nu. Vi låter inte utbildningar
              som inte når målen bara få fortsätta år efter år, som ni gjorde
              när ni styrde. Det är inte rimligt. Höga kvalitetskrav ska det
              vara.
            </seg>
            <seg n="e187d07a">
              Interpellanten säger att söktrycket borde få styra och menar
              att Mittuniversitetet borde få fler platser, för där har man många
              sökande.
            </seg>
            <seg n="c434ca8a">
              Jag håller med om att man har många sökande, men om vi låter
              söktrycket styra är det Lund, Göteborg, Helsingfors och Uppsala
              som borde få ännu fler platser, för de har högst söktryck. Nu
              ger vi dem inte mer platser, för då skulle man dränera de mindre
              högskolorna, och det är vi inte heller intresserade av. Det är
              en balansgång hela tiden.
            </seg>
            <seg n="7ab746e5">
              Om vi skulle omfördela anslagen efter söktryck är det de där
              universiteten som interpellanten lite föraktfullt kallar för de
              gamla universiteten som skulle få mest, för det är de som har
              det högsta söktrycket. Skulle vi gå på söktryck när vi fördelade
              platser skulle platserna hamna där. Nu gör de inte det, utan de
              är mer utspridda.
            </seg>
            <seg n="4ec4b264">
              På de populära universiteten har man ett jättesöktryck. Där blir
              det ett antal som inte kommer in. De kommer då i stället in på
              sina andrahandsval, på mindre högskolor. Det är den omfördelning
              som sker i dag. Skulle vi bara gå efter söktryck skulle de stora,
              gamla universiteten få mycket fler platser. Det finns dock ett
              regionalt intresse av att vi upprätthåller högskolor på många
              platser i landet, och därför gör vi så.
            </seg>
          </u>
          <note type="speaker" n="3a2b1cbf">
            Anf. 101 BERIT HÖGMAN (S):
          </note>
          <u who="berit_hogman_6b113f" xml:id="i-350d4c845e69942f-2" n="077adb50">
            <seg n="ad04acdf">
              Fru talman! Jag måste nog hjälpa statsrådet. Det står i själva
              interpellationssvaret att för det första ska studenternas val
              av utbildning och lärosäte väga tungt, och det var utifrån det
              resonemanget som jag undrade om belöningssystemen där söktrycket
              är stort kommer att gälla alla universitet och högskolor eller
              bara några. Hur transparent är fördelningssystemet, och hur tydliga
              är signalerna till våra lärosäten och myndighetschefer från februari
              och fram till november när beskeden kommer?
            </seg>
            <seg n="8a93a48b">
              I min inledning tog jag upp att det är en lång väg att motverka
              social och etnisk underrepresentation. Jag tror att viljan hos
              Louise Malmström och mig är betydligt högre än den jag kan lyssna
              in hos statsrådet. Likväl finns den.
            </seg>
            <seg n="b8a64128">
              På mitt favorituniversitet arbetar vi sedan många år med det
              vi kallar för Barnens universitet. Man startar på förskolan i
              bruksorten, man fortsätter på låg- och mellanstadiet att väcka
              upptäckarglädje och nyfikenhet. Sedan finns forskarskolorna i
              samarbete med företag och samhällsinstitutioner utanför universitetsvärlden
              som också har det målet. När vi nu har jobbat med detta i nästan
              tio år ser vi resultatet i form av fler ansökningar, bättre social
              rekrytering och så vidare. Det är en lång väg att gå.
            </seg>
            <seg n="225382fb">
              Om resursfördelningen till högskolor och universitet blir så
              kortsiktig att ingen, vare sig lärare eller ledning, har en susning
              om hur den kommer att se ut några år framöver, hur tryggt blir
              det då att jobba med att bryta den sociala snedrekryteringen och
              att se till att vi når målet om att 50 procent av varje årskull
              ska nå högre utbildning inom något år efter gymnasiet?
            </seg>
            <seg n="8d557e41">
              Jag förstår efter den här debatten, som jag tackar för, att vi
              har olika mål med utbildningssystemet. Det är det som gör det
              så svårt att diskutera detta.
            </seg>
          </u>
          <note type="speaker" n="500bd3b9">
            Anf. 102 Utbildningsminister JAN BJÖRKLUND (FP):
          </note>
          <u who="jan_björklund_minister_2007" xml:id="i-0ac34e137a791658-22" n="18b911ac">
            <seg n="3edcbdf6">
              Fru talman! Jag tror också att vi delvis har olika mål. För mig
              är det väldigt viktigt att högre utbildning har god kvalitet.
              Det finns en målkonflikt mellan detta och att ha den på ställen
              som har blivit underkända i kvalitetsutvärderingssystemet. Om
              ett visst lärosäte blir underkänt när det gäller kvalitet är det
              enligt mitt synsätt så att man där inte ska få fortsätta bedriva
              den utbildning det gäller. I stället för att ansluta er till den
              slutsatsen ifrågasätter ni utvärderingarna och tycker att de här
              utbildningarna borde få fortsätta. Där har vi olika uppfattning.
            </seg>
            <seg n="15ca4b6b">
              Det kommer väl till kritan när hela kvalitetsutvärderingen har
              gått en cykel. Då får vi väl se vad ni vill göra för förändringar
              av det hela. Jag tror att det är väldigt viktigt att de som har
              för låg kvalitet får en chans att förbättra sig, men om de inte
              gör det läggs utbildningarna ned. Vi ska inte ha utbildningar
              med låg kvalitet.
            </seg>
            <seg n="bd435b6e">
              Interpellanten upprepar gång på gång att det är en otydlig dialog.
              Det är ju precis samma dialog som förs med alla myndigheter. Vi
              kan inte ge besked om hur många platser en högskola får förrän
              riksdagen har fattat beslut. Det är ren respekt för den demokratiska
              processen. Det är i riksdagen man fattar beslut om budgeten för
              varje myndighet varje år. Det finns inga slutliga besked att ge
              före dess. Det finns inget hemligt kring detta. Det är en lång
              rad överväganden som sker innan förslagen läggs fram.
            </seg>
            <seg n="990c533a">
              Jag kan berätta att dialogen i stort sett går ut på att alla
              lärosäten anser att man ska ha fler platser, så på det sättet
              är den väldigt enkel. Samtidigt är det klart att det finns mer
              kvalificerade frågor, till exempel om landstinget kan ställa upp
              med praktikplatser till sjuksköterskor. Det är en central fråga
              som har varit viktig nu under våren. Där kan man inte ge besked
              till ett enskilt lärosäte förrän man har en helhetsbild av vilka
              landsting som ställer upp med praktikplatser. Det är helt avgörande
              för sjuksköterskornas utbildning.
            </seg>
            <seg n="7bd14456">
              Dialogen är ett sätt att skaffa underlag, men beskeden kommer
              när riksdagen fattar beslut. Så måste det vara i en demokrati.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="c320b42b">
            13 § Svar på interpellation 2011/12:399 om offentlig upphandling
            och oseriös företagsamhet
          </note>
          <note type="speaker" n="a41f9ca1">
            Anf. 103 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-23" n="79fb96d6">
            <seg n="aa21aaf2">
              Fru talman! Börje Vestlund har frågat mig vilka åtgärder jag
              avser att vidta för att stärka förutsättningarna för en bättre
              offentlig upphandling som motverkar ekonomisk brottslighet och
              skattefusk.
            </seg>
            <seg n="900a6a64">
              Det är naturligtvis av största betydelse att skattebetalarnas
              pengar inte används på ett sådant sätt att svartjobb och annan
              ekonomisk brottslighet gynnas. Jag delar Börje Vestlunds uppfattning
              att det är viktigt att offentliga upphandlingar genomförs och
              följs upp på ett sätt så att våra skattemedel används på bästa
              sätt.
            </seg>
            <seg n="e0dab1de">
              Lagen om offentlig upphandling ger den upphandlande myndigheten
              rätt att utesluta en anbudsgivare som inte fullgjort sina åligganden
              avseende socialförsäkringsavgifter eller skatt i det egna landet
              eller i det land där upphandlingen sker. Den upphandlande myndigheten
              kan dessutom utesluta en anbudsgivare som genom lagakraftvunnen
              dom är dömd för brott i yrkesutövningen eller har gjort sig skyldig
              till allvarligt fel i yrkesutövningen. Vidare finns särskilda
              bestämmelser som ger möjlighet att granska anbud med onormalt
              låga anbudspriser.
            </seg>
            <seg n="061a52db">
              Lagen ger dock inte i sig ett fullständigt skydd mot fusk från
              oseriösa leverantörers och underleverantörers sida. Det krävs
              också att lagen om offentlig upphandling tillämpas på ett sådant
              sätt att de upphandlande myndigheterna genomför de granskningar
              som lagen medger. Upphandlingsutredningen har i sitt delbetänkande
              behandlat frågan om uteslutning av oseriösa företagare i offentlig
              upphandling. I sina kontakter med företrädare för upphandlande
              myndigheter och leverantörer har det framförts till utredningen
              att regelbunden utvärdering och uppföljning av avtal och upphandlingar
              är nödvändigt för kontroll av oseriösa leverantörer. Också den
              rapport från LO-distriktet i Helsingforss län som interpellanten
              hänvisar till tyder på att granskning och uppföljning av upphandlingskontrakt
              bör förbättras.
            </seg>
            <seg n="3ed6541f">
              Regeringen har gett Statskontoret i uppdrag att ta fram ett underlag
              för bedömning av situationen rörande korruption inom kommunernas
              och landstingens verksamhet. Rapporten, som redovisades den 10
              juni 2012, innehåller en del förslag till regeringen och Sveriges
              kommuner och landsting om åtgärder mot korruption. Förslagen kommer
              att beredas i Regeringskansliet.
            </seg>
            <seg n="73e865ed">
              Våra myndigheter arbetar med dessa frågor. Kammarkollegiets upphandlingsstöd
              har tagit fram en rapport, Att förebygga korruption i offentlig
              upphandling , som finns på kollegiets hemsida. Skatteverket arbetar
              tillsammans med flera andra myndigheter och näringslivsorganisationer
              för att få bort svartjobb och oseriösa aktörer. Se till exempel
              skriften Vita jobb en förutsättning för konkurrens på lika villkor
              .
            </seg>
            <seg n="d83309d7">
              Jag vill också påminna om att regeringen har föreslagit ny mutbrottslagstiftning,
              som nyligen antagits av riksdagen. Ändringarna innebär bland annat
              att den krets av personer som kan dömas för att ha tagit emot
              eller gett en muta utvidgas väsentligt.
            </seg>
            <seg n="a5ad7b83">
              Även på EU-nivå pågår arbete på detta område. I de förslag till
              nya direktiv på upphandlingsområdet som EU-kommissionen presenterade
              i december 2011 och som nu förhandlas i rådet finns bestämmelser
              som innebär en skärpning av reglerna om uteslutning av leverantörer
              som inte fullgjort sina skyldigheter beträffande skatter och sociala
              avgifter.
            </seg>
            <seg n="27ef5cbb">
              Det föreslås också nya regler om otillåtet förfarande som innebär
              att de anbudssökande ska lämna in en avtalsförsäkran angående
              otillbörlig påverkan, konkurrenssnedvridande avtal med andra anbudsgivare
              och vilseledande uppgifter. Vidare föreslås utförliga regler om
              intressekonflikter som ska göra upphandlingsförfarandet sundare.
            </seg>
            <seg n="b1a5e4d8">
              Det görs således en hel del för att motverka ekonomisk brottslighet
              och skattefusk inom offentlig upphandling. Det viktigaste arbetet
              ligger nog ändå hos de upphandlande myndigheterna själva, som
              vid utformningen av sina upphandlingar och kontrakten med leverantörerna
              bör skaffa sig kontroll över underleverantörsledet beträffande
              skatt och sociala avgifter och vid uppföljning av kontrakten se
              till att skattefusk och annat otillåtet förfarande inte accepteras.
            </seg>
          </u>
          <note type="speaker" n="cc3f1c31">
            Anf. 104 BÖRJE VESTLUND (S):
          </note>
          <u who="borje_vestlund_6206fd" xml:id="i-c93f7348d84a50fb-0" n="b97bba88">
            <seg n="1a317e41">
              Fru talman! Jag ber att få tacka för svaret, för jag tycker att
              det här var ett svar att tacka för.
            </seg>
            <seg n="7a3f39fe">
              Även regeringen inser, när man har tittat på frågan, att det
              finns ett problem. Statsrådet tar upp problemen med mutor och
              de sakerna, som vi också har sett i medierna. Men vi har sett
              lika många uppgifter i medierna under årens lopp om en annan sak.
              Någon kommun eller något landsting har anlitat någon leverantör.
              Ofta brukar det vara på byggsidan, men det finns säkert i andra
              delar också. Det har då visat sig att man har haft underleverantörer
              som har varit väldigt oseriösa. Ibland är det till och med nästan
              kriminella nätverk. Det kan vi läsa om lite då och då.
            </seg>
            <seg n="1d5e1c6b">
              Då är det viktigt att man har någon form av föreskrifter, eller
              att det står direkt i lagen, så att det inte är möjligt att göra
              så här. Man kan åtminstone uppmana kommuner och landsting när
              det gäller detta. För det är ganska mycket pengar det rör sig
              om.
            </seg>
            <seg n="85894aaa">
              Kommunerna i Helsingforss län har en upphandling om 64 miljarder.
              Då har man inte räknat med Helsingforss läns landsting som säkert
              har ett 20-tal miljarder. Jag tror att statsrådet är bättre på
              den matematiken än vad jag är. Men det är väldigt mycket skattepengar.
              Det handlar verkligen om skattepengar och om hur försiktiga vi
              är med skattepengar.
            </seg>
            <seg n="ce3c4e21">
              Ponera att några anlitar en underleverantör som inte betalar
              skatt. Då blir det ett ganska omoraliskt system.
            </seg>
            <seg n="0844595f">
              Det jag tycker att man ska titta på är bland annat det som man
              har försökt att ta fasta på i rapporten från LO-distriktet i Helsingfors,
              nämligen skriftliga rutiner för att säkerställa att krav efterföljs.
            </seg>
            <seg n="e137f363">
              En majoritet, över 50 procent, av kommunerna i Helsingforss län
              jag tror inte att Helsingforss län är vare sig bättre eller sämre
              på detta, utan jag tror att det ser ut så här ganska generellt
              i landet säger att de inte har det här eller möjligen att de kanske
              ska införa det.
            </seg>
            <seg n="8359c9c3">
              En annan fråga handlar om att man kollar upp om företagen följer
              de avtal de har ingått. Man kontrollerar till stor del. Men hela
              10 procent kontrollerar inte att företagen efterföljer avtalen.
              Det borde vara en självklarhet.
            </seg>
            <seg n="f3039bb5">
              Egentligen kan man säga så här: Vi kanske ska prata med våra
              kolleger om just detta, för det kanske är en uppmaning till dem
              också.
            </seg>
            <seg n="bdecb275">
              Det som är den största bristen är att man inte kontrollerar de
              företag som man faktiskt gör den här upphandlingen med.
            </seg>
            <seg n="e5c15f87">
              Med detta sagt skulle jag vilja säga att jag tycker att regeringen
              tar upp just det här med mutor på ett bra sätt. Men när det gäller
              frågan om hur man kontrollerar sina underleverantörer finns det
              inget krav på att man måste se till att de följer lagar och regler.
            </seg>
            <seg n="0202a1d3">
              Man kan nästan säga att den här interpellationen är ett inspel
              i den process som pågår. Vi håller ju på att se över lagen om
              offentlig upphandling på både EU-nivå och nationell nivå. Då vore
              det väl bra om de här bitarna kom med på ett mer tydligt sätt
              än tidigare. Det är min fråga till statsrådet: Kommer man att
              arbeta för att få med detta i den nya lagen?
            </seg>
          </u>
          <note type="speaker" n="9cd8b9f9">
            Anf. 105 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-24" n="79fb96d6">
            <seg n="6be29fb3">
              Fru talman! Jag håller med Börje Vestlund om vikten av att vi
              minskar och bekämpar det som är ren korruption och, framför allt,
              också skattefusk i olika avseenden.
            </seg>
            <seg n="8acc67ed">
              Det handlar inte bara om att skatteintäkterna blir mindre när
              det fuskas med skatteinbetalningar, utan det handlar också om
              att man skapar en osund konkurrens mellan olika aktörer. Man slår
              i praktiken helt enkelt ut hederliga företagare. Det gör också
              att människor vänjer sig vid att agera utanför lagens råmärken.
              Man börjar röra sig med svarta pengar och liknande saker och vänjer
              sig vid detta om det blir för omfattande. Det i sig sprider en
              kultur som jag tror är förödande för samhällsmoralen.
            </seg>
            <seg n="2bf6dc7e">
              Vi är överens om att det är viktigt att jobba med detta. LO-distriktets
              rapport indikerar att det finns en hel del att göra. Men det som
              är viktigt att poängtera är att lagstiftningen är så utformad
              att man som upphandlande myndighet kan och bör se till att man
              för in bestämmelser i avtalet med leverantörerna så att de exempelvis
              står ansvariga för att underleverantörerna fullgör sina skyldigheter.
              Myndigheterna har också rätt att häva avtalet eller ta till någon
              annan sanktion om skyldigheterna inte efterlevs. Det finns ganska
              mycket i lagstiftningen.
            </seg>
            <seg n="11ed08d4">
              Jag tror att problemet många gånger är att det inte finns tillräckligt
              mycket kompetens ute i kommuner, i landsting och även i statliga
              myndigheter när det gäller att jobba med upphandling. Upphandlingslagstiftningen
              kan vara alltför komplicerad ibland. Vi ska göra allt vi kan för
              att förenkla den. Men man måste också lära sig att hantera lagen,
              och här ser vi brister. Det tycker jag också att LO-rapporten
              indikerar. Man nyttjar inte lagens möjligheter fullt ut.
            </seg>
            <seg n="53c1b919">
              Vi känner också till exempel på anbud som kommer in där man vid
              en mycket elementär besiktning kan se att det inte är rimliga
              priser som erbjuds. Det kan inte ske på ett hederligt vis. Ändå
              ringer inga klockor.
            </seg>
            <seg n="164a4f09">
              Ibland kan man faktiskt avbryta. Det finns stöd i lagen för detta.
              Det finns till och med förslag när det gäller de EU-direktiv vi
              jobbar med där man också skärper detta i olika avseenden.
            </seg>
            <seg n="34235984">
              Men det finns ett område som jag tror att vi måste ta på oss
              som ansvariga politiker, framför allt på riksnivå. Det handlar
              om att vi måste förbättra stödet till dem som jobbar med upphandling.
              Det gäller kompetens, rådgivning och utbildning. Här har vi förslag
              på regeringens bord, som nyligen har kommit in, om hur man ska
              organisera upphandlingsstödet centralt. Det kan bidra till att
              man hjälper aktörerna på det här området att bättre leva upp till
              lagens intentioner och utnyttja lagen på bästa möjliga sätt.
            </seg>
            <seg n="f2eb90dd">
              Jag tycker att det är viktigt att komma ihåg att det förenklingsarbete
              som vi jobbar med på EU-nivå men också i Sverige har som syfte
              att det ska vara lätt att använda lagstiftningen.
            </seg>
            <seg n="86dcb2ae">
              Men sedan kokar det ändå ned, tycker jag, till några viktiga
              saker. Ute i kommuner och landsting måste statusen på dem som
              jobbar med upphandling höjas. Jag brukar lite skämtsamt säga att
              i privata företag sitter inköpschefen i företagsledningen, och
              i kommunerna sitter ansvariga för offentlig upphandling i källaren,
              en bra bit bort från kommunalrådet.
            </seg>
            <seg n="abdda9da">
              Tyvärr är det så. Den som är ansvarig för upphandlingsfrågorna
              i kommunen ska ha en central position i kommunledningen, för det
              är en central funktion. Det handlar både om att kompetensen ska
              vara hög och om att det finns enormt stora ekonomiska värden att
              spara om man sköter upphandlingsfrågorna på ett bra och korrekt
              sätt.
            </seg>
          </u>
          <note type="speaker" n="4c861328">
            Anf. 106 BÖRJE VESTLUND (S):
          </note>
          <u who="borje_vestlund_6206fd" xml:id="i-c93f7348d84a50fb-1" n="b97bba88">
            <seg n="67661327">
              Fru talman! Under hela mitt politiska liv har frågan om ekonomisk
              brottslighet, hur man bekämpar den, varit väldigt levande. Mycket
              på grund av den bakgrund jag har i hotell- och restaurangbranschen
              har detta varit aktuellt. Men jag hade väl inte tänkt att jag
              skulle stå och debattera offentlig upphandling, för där tror man
              ju att det går rätt till.
            </seg>
            <seg n="7a0a9a3f">
              Den här utredningen har förslag: Kommunerna bör upprätta en skriftlig
              rutin för kontroll och införa löpande bevakning av alla avtalsleverantörer.
              Lagen bör ändras så att huvudentreprenörerna åläggs ansvar för
              att underentreprenörer följer överenskomna avtalsvillkor och betalar
              skatter och avgifter.
            </seg>
            <seg n="97710391">
              Sedan kommer det ett par mer övergripande krav som kanske inte
              direkt har med själva lagen om offentlig upphandling att göra.
              Det handlar bland annat om krav på att man ska ha kollektivavtal.
              Men det förvånar väl knappast statsrådet att detta skulle förekomma
              i en facklig rapport.
            </seg>
            <seg n="c41768c5">
              Om vi håller oss till den ekonomiska brottsligheten måste vi
              väl ändå se till att få ett ordentligt arbete. Jag håller med
              statsrådet om att ibland är konsekvenserna lika. Oavsett vad vi
              tycker om att upphandla eller inte upphandla äldreomsorg har det
              ju gått så, inte minst i den här regionen, att priserna har pressats
              och pressats så lågt att det faktiskt kan vara tveksamt om man
              kan utföra den här vården till det här priset. Den frågan har
              ställts både en och två gånger. Ibland har man försökt hitta alternativa
              former för att det inte ska vara priset som avgör upphandlingen
              utan andra saker, vilket naturligtvis har varit positivt.
            </seg>
            <seg n="737dcd1a">
              Låt mig gå tillbaka till det jag sade om att man bör ändra lagen
              så att huvudentreprenören åläggs ansvar för underentreprenören.
              Detta brukar ibland kallas för Helsingforssmodellen, helt enkelt
              för att man en gång i tiden införde den i Helsingforss stad. Det
              fungerade väldigt bra, och jag tror att det var väldigt lite problem
              med detta i Helsingforss stad. Man hade den här modellen, och
              det gick liksom inte för ett företag som hade vunnit en upphandling
              inom äldreomsorgen att ta in ett svart företag som städade eller
              något sådant som ibland förekommer.
            </seg>
            <seg n="4f3be831">
              Det som är intressant är att när man bytte majoritet i Helsingfors
              var detta det första man avskaffade. Man trodde att det var onödigt
              och inte behövdes. Nu visar det sig att det var direkt nödvändigt
              att det skulle finnas kvar, och därför vill jag återkomma till
              just detta med att huvudentreprenören ska ha ett ansvar för att
              underentreprenörerna följer de överenskomna avtalsvillkoren och
              betalar skatter och avgifter.
            </seg>
            <seg n="63681b67">
              Är det här någonting som statsrådet skulle kunna tänka sig i
              en kommande lagstiftning?
            </seg>
          </u>
          <note type="speaker" n="da972c86">
            Anf. 107 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-25" n="79fb96d6">
            <seg n="451cd082">
              Fru talman! Först och främst, ska kommunerna kunna upprätta en
              skriftlig rutin för kontroll och införa löpande bevakning på alla
              leverantörer som föreslås i den här LO-rapporten? Ja, det är väl
              rimligt att det bör finnas en sådan rutin, och det finns utrymme
              i lagstiftningen för detta. Det bör finnas rutiner för kontroll
              av samtliga leverantörer i kommunerna. Det tycker jag är helt
              rimligt, och det är en sak som jag tycker att kommunerna bör ha
              som ambition. Jag tycker att de siffror som indikeras i LO-rapporten
              indikerar att det fungerar i alltför dålig utsträckning.
            </seg>
            <seg n="5cfd2d73">
              När det gäller att huvudentreprenören ska åläggas ansvar för
              att underentreprenörer följer överenskomna villkor och betalar
              skatt och sociala avgifter krävs ingen lagändring för detta, utan
              det är en sak man kan göra i kommunerna. Mot detta ska då kanske
              ställas hur mycket man krånglar till det hela och hur mycket administration
              det skapar. Men principen, att man försöker ställa lite tydligare
              krav på den som är huvudentreprenör att också ta ett ansvar för
              underentreprenörer, tycker jag personligen är rimlig. Där ger
              lagen fullt ut utrymme för att agera på det sättet.
            </seg>
            <seg n="3d41ebca">
              Sedan måste man hitta system som är praktiskt genomförbara och
              som också gör att man inte överbyråkratiserar det hela. Är det
              å andra sidan så att det finns indikationer inom någon sektor,
              något område eller i en kommun på alltför mycket av risk för svarta
              affärer, svartjobb och sådana saker, ja, då måste man självklart
              tillgripa åtgärder för att motverka detta.
            </seg>
            <seg n="e5ee0cb4">
              Jag skulle vilja påstå att lagstiftningen i allt väsentligt är
              sådan att man kan göra mycket mer än vad som oftast görs. Sedan
              gäller det att hitta praktiska metoder för detta, och då krävs
              det också att man prioriterar frågorna ute i kommunerna, att man
              jobbar med dem, har kompetensen och vet hur man ska utforma regelverk
              men samtidigt också gör på ett sådant sätt att det inte krånglar
              till det för småföretagare och för att få in anbud.
            </seg>
            <seg n="bd9a6e4b">
              Vi jobbar som sagt med de här frågorna i det översynsarbete som
              genomförs på EU-nivå. Vi arbetar också utifrån de svenska utredningar
              som tittar på upphandlingsfrågorna för att från statens sida bättre
              stödja de upphandlande aktörerna och förenkla regelverken men
              också skapa större utrymme att med fortsatt bibehållande av den
              likabehandlingsprincip som finns i EU:s lagstiftning även försöka
              skapa så mycket flexibilitet i lagstiftningen som möjligt. Allt
              tyder på att vi är på god väg att komma en bra bit i den riktningen.
            </seg>
          </u>
          <note type="speaker" n="a73b2b98">
            Anf. 108 BÖRJE VESTLUND (S):
          </note>
          <u who="borje_vestlund_6206fd" xml:id="i-c93f7348d84a50fb-2" n="b97bba88">
            <seg n="9257cc99">
              Fru talman! Det finns även en annan möjlighet, och det är naturligtvis
              att Statskontoret eller någon annan lämplig myndighet tar fram
              mer upphandlingsstöd. Det är kanske en av de viktigaste insatserna
              man kan göra från statligt håll. Man kanske också kan ha en bättre
              förklaring till vad lagen säger, för ibland när man pratar med
              kamrater som har uppdrag på kommunalnivå kan jag uppfatta att
              det som de har fått veta av sina tjänstemän inte stämmer med det
              man här i kammaren ibland kan diskutera vad gäller hur man ska
              tolka lagen. Det är intressant.
            </seg>
            <seg n="56043e6e">
              Upphandlingsstöd är naturligtvis oerhört viktigt. Att det inte
              finns hinder för något är inte detsamma som att man i lagen skulle
              kräva det, och ett sådant stort administrativt hinder kan inte
              jag bedöma att det vore om man skulle skriva in i lagstiftningen
              att en huvudentreprenör är ansvarig för att skatter och sociala
              avgifter betalas in även av underentreprenörer. Det kan inte vara
              ett jättestort hinder. Jag har svårt att tänka mig det. Jag har
              trots allt sysslat med regelförenklingar en tid, och jag har svårt
              att tänka mig att just det skulle innebära en jättestor regelbörda
              på företagen. Men det kan vi säkert ha olika uppfattningar om.
            </seg>
            <seg n="6d9e5826">
              Jag tycker att det här var ett positivt svar, och jag ser fram
              emot att vi kan fortsätta att arbeta med de här frågorna. Lagen
              om offentlig upphandling finns i vår debatt som en underström
              hela tiden. Man diskuterar de här frågorna, och därför är det
              viktigt att man ser dem från fler håll än att bara diskutera de
              traditionella frågorna som handlar om kollektivavtal och miljövänliga
              varor och sådant.
            </seg>
            <seg n="7874bb98">
              Jag tackar för debatten och tycker att det var bra att vi fick
              den här diskussionen om oseriösa företag i den offentliga upphandlingen.
            </seg>
          </u>
          <note type="speaker" n="82b10495">
            Anf. 109 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-26" n="79fb96d6">
            <seg n="1664f715">
              Fru talman! Jag är tveksam till om man ska ha generella bestämmelser
              om detta i lagstiftningen. Det kan leda ganska långt. I komplicerade
              affärer är det många underleverantörer. Att ålägga en person eller
              ett företag att vara huvudansvarig för vad många olika aktörer
              gör är ganska långtgående. Men lagen öppnar som sagt möjligheter
              att tillgripa den här typen av åtgärder, vilket jag tycker att
              man ska göra när man ser att det finns problem på olika sätt.
            </seg>
            <seg n="02970243">
              Jag är dock inte beredd i dagens läge att medverka till att lagstiftningen
              ska ändras på det området. Däremot uppmanar jag gärna de aktörer
              ute i kommuner och landsting och även i staten som ser problem
              att använda det här instrumentet i olika avtal med huvudleverantörerna.
            </seg>
            <seg n="2f90be36">
              Jag är helt överens med Börje Vestlund om att vi också måste
              förbättra stödet från statens sida. Den utredning som kom alldeles
              nyss och som heter Upphandlingsstödsutredningen pekade på behovet
              av att samla det som redan i dag finns på olika myndigheter under
              en gemensam hatt och också förstärka det på olika sätt. Det är
              ett utredningsförslag som nu ligger på vårt bord och som ska bearbetas
              tillsammans med den utredning som heter Upphandlingsutredningen
              som Anders Wijkman leder och som tittar på flera olika frågor.
              Vi har även det arbete som just nu pågår i EU.
            </seg>
            <seg n="1fc3637f">
              Jag hoppas att vi inom de närmaste åren ska kunna få både ett
              bättre stöd från statens sida men också en enklare och mer flexibel
              lagstiftning som gör det enklare att följa lagen om offentlig
              upphandling och därmed också skapa en bättre hushållning med skattebetalarnas
              pengar och större möjligheter att bland annat beivra fusk och
              missbruk i olika avseenden.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="7bfc7728">
            14 § Svar på interpellation 2011/12:420 om bostadsfrågor
          </note>
          <note type="speaker" n="9d324f58">
            Anf. 110 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-27" n="79fb96d6">
            <seg n="01cf8d07">
              Fru talman! Amineh Kakabaveh har frågat mig vilka åtgärder jag
              avser att vidta för att möta den akuta bostadsbristen i Sverige,
              för att undanröja riskerna med olika regelsystem på hyresmarknaden
              samt också för att stärka hyresgästernas inflytande vid ombyggnationer
              för att förhindra att människor måste flytta från sin bostad.
            </seg>
            <seg n="d7059e8e">
              Bostadsbristen är främst ett problem i landets tillväxtregioner,
              särskilt i Helsingfors. Under en följd av år har det byggts alltför
              få bostäder i förhållande till de utmaningar som den demografiska
              utvecklingen innebär, där bostadsbristen också påverkar förutsättningarna
              för arbetsmarknaden och tillväxten. Det är därför angeläget att
              förutsättningarna för bostadsbyggande förbättras. Det handlar
              då om en mängd samverkande och tillsammans betydelsefulla faktorer.
            </seg>
            <seg n="daebbc1f">
              Alliansregeringen är i full färd med att rusta upp bostadspolitiken.
              Vi vill skapa en modern bostadspolitik som med utgångspunkt i
              långsiktiga och sunda spelregler tar itu med de problem som finns.
            </seg>
            <seg n="d56ea419">
              Planeringsprocessen för byggande måste göras tydligare och smidigare.
              Hur modernare och tydligare regler kan korta tiden från det att
              detaljplanen är beslutad till att bygget står klart utreds liksom
              även de tekniska särkrav som många kommuner ställer på de nya
              bostadshusen.
            </seg>
            <seg n="417020e6">
              Hyresrätten som boendeform ska stärkas, och en utredning ser
              bland annat över hur hyresrätten behandlas i lagstiftningen medan
              en annan analyserar de skattemässiga frågorna.
            </seg>
            <seg n="1c19b172">
              I den ekonomiska vårpropositionen har regeringen också aviserat
              förändringar som skapar bättre förutsättningar för hyresrätten:
              sänkt fastighetsavgift för flerfamiljshus och förlängning av den
              tid som nybyggda fastigheter undantas helt från fastighetsavgift.
              Att förlänga den tid under vilken fastighetsägarna för nybyggda
              hyresrätter kan få göra avsteg från bruksvärdessystemet för att
              få full kostnadstäckning för så kallade presumtionshyror till
              15 år bidrar också till att förbättra förutsättningarna för att
              bygga nya hyresrätter.
            </seg>
            <seg n="7b0e88ef">
              Med det förslag som finns i den av regeringen beslutade lagrådsremissen
              kommer det, som interpellanten är inne på, att finnas två regelsystem
              vid andrahandsupplåtelse av bostäder, ett för hyresgäster som
              hyr ut sin bostad och ett för de som direkt eller indirekt äger
              den bostad de hyr ut. Jag har svårt att se några risker med detta.
              Grundtanken är densamma, att den som hyr ut sin bostad ska kunna
              begära en hyra som täcker de egna kostnaderna utan att detta betraktas
              som oskäligt. Detta gäller redan för hyresgäster, och förslaget
              i lagrådsremissen syftar till att även en privatperson som hyr
              ut sin egen bostad ska kunna ta ut en kostnadstäckande hyra. Genom
              att de nya reglerna för privatuthyrning regleras i en särskild
              lag minskar också risken för sammanblandning mellan olika regelsystem.
            </seg>
            <seg n="5b52202e">
              En fastighetsägare får endast utföra standardhöjande åtgärder
              under förutsättning att de har godkänts av de berörda bostadshyresgästerna
              eller att hyresnämnden har lämnat sitt tillstånd. Detta gäller
              sådana åtgärder på fastigheten som har en inte obetydlig inverkan
              på en bostadslägenhets bruksvärde eller som medför en inte oväsentlig
              ändring av en bostadslägenhet eller av de gemensamma delarna av
              fastigheten. Hyresnämnden ska bifalla en begäran om tillstånd
              att utföra åtgärden, förutsatt att hyresvärden har ett beaktansvärt
              intresse av att åtgärden genomförs och att det inte är oskäligt
              mot hyresgästen att den genomförs. Hyresnämnden ska vid prövning
              väga hyresvärdens intresse av att åtgärden genomförs mot de skilda
              intressen som hyresgäster i allmänhet kan antas ha av att åtgärden
              inte vidtas. Om det finns särskilda skäl får även omständigheter
              som hänför sig endast till den enskilde hyresgästen beaktas.
            </seg>
            <seg n="6882dfe9">
              Detta avspeglar enligt min uppfattning en rimlig avvägning mellan
              hyresgästernas och fastighetsägarens intressen och ansvar. Någon
              ytterligare lagstiftning när det gäller hyresgästers inflytande
              vid ombyggnationer är således inte aktuell.
            </seg>
          </u>
          <note type="speaker" n="a027e1da">
            Anf. 111 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-515cdd8db2a87891-0" n="1b98fe80">
            <seg n="d5c430b2">
              Fru talman! Jag skulle vilja tacka statsrådet Stefan Attefall
              för svaret. Det är positivt att det finns en politisk samsyn om
              att bostadsfrågan faktiskt är en stor politisk utmaning. Trots
              allt vet vi att det finns mer än en kvarts miljon ungdomar som
              har behov av en egen bostad. Trots detta försvinner varje dag
              hyresrätter från bostadsmarknaden, särskilt på tillväxtorter och
              speciellt i Helsingfors.
            </seg>
            <seg n="3864f401">
              Det är väldigt olyckligt att när det gäller att stärka hyresrätten
              handlar det bara om att stärka för dem som redan har och för dem
              som hyr ut, inte för dem som hyr en bostad. Det är kanske logiskt
              för en alliansregering, men det blir ett helvete för dem som hyr
              en bostad i framför allt andra hand. De nya hyressättningsreglerna
              gör att en girig bostadsinnehavare kan ta ut marknadshyra utan
              risk för efterräkningar.
            </seg>
            <seg n="74e4d39f">
              Fru talman! Ministern ser inte någon risk i och med förslaget,
              trots att regeringen faktiskt har fått skarp kritik från en rad
              tunga myndigheter, till exempel Boverket, som är en av dem, Konsumentverket
              och Ungdomsstyrelsen, gällande regeringens förslag om uthyrning
              i andra hand.
            </seg>
            <seg n="f877df9f">
              Många tycker att det är ett stort problem att bostadsrättsinnehavaren
              själv ska kunna besluta om hyran. Det finns också en tveksamhet
              om nyttan verkligen överstiger de negativa effekter som detta
              förslag medför, både för samhället och inte minst för bostadsrättsföreningarna.
            </seg>
            <seg n="b2f741df">
              Boverket är också kritiskt till tanken att införa friare hyror
              när det gäller uthyrningen av bostadsrätter, eftersom flera tidigare
              utredningar också har slagit fast att bruksvärdesprincipen inte
              ska urholkas. Trots detta lägger regeringen fram förslaget.
            </seg>
            <seg n="d3aac296">
              Flera instanser påpekar också att det nya lagförslaget medför
              att hyresgästerna inte ges tillräckligt skydd mot höga hyror.
              Vi vet att det finns en grupp som har behov av en bostad som redan
              är i underläge, och de betalar redan väldigt höga hyror.
            </seg>
            <seg n="7bd0abb7">
              En annan instans, Konsumentverket, riktar kritik bland annat
              mot skapandet av två helt olika regelsystem när det gäller andrahandsmarknaden,
              det vill säga en för bostadsrätter och en för hyresrätter.
            </seg>
            <seg n="613b278f">
              Fru talman! Om man ska kunna rusta upp en bostadspolitik måste
              det finnas något att rusta upp. Men högern har rivit bostadspolitiken
              helt. Det finns inget att rusta upp. Då får man lov att bygga
              nytt. Det är det som man har misslyckats med.
            </seg>
            <seg n="0998424c">
              Jag hoppas verkligen att statsrådet Stefan Attefall tar åt sig
              att det finns en risk med och en kritik mot detta förslag. Man
              måste ta till sig frågan hur man ska skydda de människor som redan
              i dag betalar höga hyror och de människor som redan i dag tvingas
              att flytta från sina hem på grund av att de inte har något inflytande.
            </seg>
          </u>
          <note type="speaker" n="95e7601b">
            Anf. 112 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-28" n="79fb96d6">
            <seg n="38c3a24e">
              Fru talman! Vi har en allvarlig bostadsbrist. Vi har under nästan
              20 års tid byggt hälften av vad de nordiska grannländerna har
              gjort. Vi har investerat mycket mindre i bostadssektorn än OECD-genomsnittet
              under en mycket lång följd av år. Man har i och för sig problem
              på bostadsmarknaden i vissa länder på grund av spekulation, men
              det har berott på att man har haft en kombination av hög prisökningstakt
              på bostäder och ett högt bostadsbyggande. I Sverige har vi haft
              en hög prisökningstakt på bostäderna, men vi har haft ett lågt
              bostadsbyggande. Vi har ett utbudsproblem. Vi har för få bostäder,
              framför allt i storstäderna.
            </seg>
            <seg n="2a40fe7e">
              Vi jobbar på bred front från den här regeringens sida. Vi tittar
              på hur vi ska kunna förbättra hyresrätten och hyresmarknaden.
              Vi har nya regelsystem på plats som ger hyresgästerna ihop med
              fastighetsägarna möjligheten att verkligen kunna sätta det riktiga
              bruksvärdet på lägenheterna. Varje enskild lägenhet ska värderas
              utifrån sina kvaliteter. Det är en process som parterna nu har
              ansvar för att sköta.
            </seg>
            <seg n="63090a4c">
              På olika sätt jobbar vi med att stärka hyresrätten. Vi har redan
              aviserat en del skattesänkningar för hyresrätten, och vi har utredningsarbete
              på gång för att ytterligare förbättra förutsättningarna för hyresrätten.
            </seg>
            <seg n="d451d53f">
              Som Amineh Kakabaveh också hävdar ser vi en trend där många hyresrätter
              omvandlas till bostadsrätter. Varför det? Jo, därför att när en
              privat fastighetsägare för det är faktiskt till största delen
              privata fastighetsägare som har ombildat sina hyresfastigheter
              ska sälja eller funderar på vad man ska göra med fastigheten upptäcker
              man att det är mycket mer lönsamt att göra om till bostadsrätter
              än att fortsätta att förvalta som hyresrätter. Hyresrättens ställning
              måste därför förbättras på olika sätt. Det jobbar regeringen brett
              med.
            </seg>
            <seg n="77bdd544">
              Vi jobbar med planprocessen, som jag vill påstå var ganska försummad
              i svensk bostadspolitik under många år, alltså hela processen
              från idéer till att huset är färdigt. Tidsutdräkten för den planprocessen
              är alldeles för lång. Vägen är krokig, oöverskådlig och icke transparent
              i många olika avseenden. Det kostar pengar och det krånglar till
              processer som gör att det blir både svårt att få fram nya bostäder
              och dyrare än det annars skulle bli.
            </seg>
            <seg n="6680c36e">
              Sedan måste vi också jobba kortsiktigt, och då vet vi att det
              finns en rad bostäder som kan användas på ett bättre sätt. Vi
              måste hjälpa den unga människa som kommer exempelvis till Helsingfors
              för sina första studier eller sitt första arbete att snabbt få
              tag på bostad. Då vet vi att bättre regler för andrahandsuthyrning
              är ett sätt att underlätta detta. Det är inte lösningen, men det
              är en del av lösningen.
            </seg>
            <seg n="ce762976">
              Nu har vi ett förslag som ligger hos Lagrådet för granskning.
              Det innebär att man skapar tydligare och bättre spelregler för
              att kunna hyra ut exempelvis sin bostadsrätt i andra hand. Vi
              förändrar också skatteregler på olika sätt. Jag får dagligen brev
              från olika bostadsrättsinnehavare som säger: Jättebra förslag!
              Jag har försökt få lägenheten uthyrd, men jag får inte för bostadsrättsföreningen.
              Eller: Spelreglerna är alldeles för otydliga. Jag vet inte vad
              som gäller om jag skulle hyra ut den, så jag vågar inte.
            </seg>
            <seg n="a48aa0f0">
              Det är fråga om människor som av olika skäl vill ha kvar sin
              bostad men som just nu inte använder den. Här kan vi skapa nya
              lägenheter. Hur många det är fråga om är svårt att veta, men jag
              är övertygad om att det är en av de stenar vi måste vända på.
            </seg>
            <seg n="184c805a">
              Dessa kommentarer kommer från remissinstanser som representerar
              organisationer som redan har en bostad, som sitter på makten över
              bostäderna. Men ingen talar för de bostadslösa. Jag vill gärna
              vara en röst för dem snarare än för dem som redan har en bostad.
              Det är bland annat därför jag går vidare med förslaget.
            </seg>
          </u>
          <note type="speaker" n="aef75d12">
            Anf. 113 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-515cdd8db2a87891-1" n="1b98fe80">
            <seg n="90b91243">
              Fru talman! Även om statsrådet vill vara en röst för de bostadslösa
              är du tyvärr inte en röst för dem. Du är en röst för fastighetsägarna,
              för dem som redan har en bostad. Verkligheten är en helt annan.
            </seg>
            <seg n="fe30fdc7">
              Jag instämmer i att plan- och byggprocessen är krånglig. Hur
              länge ska vi skylla på den? Hur länge ska vi säga att det finns
              en lagstiftning som inte funkar, att det finns en krånglig plan-
              och bygglag? Om man tror på demokrati, att kommunerna själva kan
              bestämma, måste staten vara klockren i budskapet om vad som gäller
              så att kommunerna kan göra vad de har rätt till.
            </seg>
            <seg n="86e0eae5">
              Det finns ett stort problem. När högerregeringen kom till makten
              tog ni bort investeringsstödet. Då sjönk byggandet nästan ned
              till noll. Det byggs färre bostäder än i våra grannländer, till
              exempel i Norge med färre invånare men där man bygger fler bostäder.
            </seg>
            <seg n="b3c47f83">
              Ett annat problem gäller andrahandsuthyrning. Den ska vara ett
              sätt att underlätta för bostadsrättsinnehavare. Det stämmer inte.
              Statsrådet vet om att varje vecka flyttar fler än 400 i Helsingfors,
              kanske till och med dubbelt så många. Enligt denna beräkning kan
              det kanske ge 400 fler lägenheter. Det går inte ihop. Det kommer
              inte att lösa hela problemet, även om det skulle vara positivt.
            </seg>
            <seg n="76630b56">
              Därför är det effektivare att bygga bostäder. Det behövs små
              lägenheter för ungdomar på tillväxtorter och många andra orter.
              Jag har varit i Norrköping. De säger att de inte har haft så många
              problem som i dag. Det är brist på bostäder överallt, särskilt
              för ungdomar. Att underlätta andrahandsuthyrning är inte enda
              vägen.
            </seg>
            <seg n="e4fa5653">
              Det stämmer inte, statsrådet Stefan Attefall, att det bara är
              de privata fastigheterna som omvandlas och att det blir förbättringar.
              Jag bor i Skärholmen. För fyra fem år sedan omvandlades två fastigheter
              i mitt område. Det har inte blivit bättre i min fastighet. För
              fastigheterna på Ekholmsvägen och andra fastigheter som hör till
              Helsingforsshem och Familjebostäder är det fråga om hyresrätter.
              Jag har vänner som säger att banken har övertalat dem att låna
              400 000. Om de rustar upp köket om ett år kommer de att tjäna
              200 000300 000 vilket stämmer. Det är olyckligt att bankerna övertalar
              ensamstående kvinnor att köpa i syfte att utnyttja ROT-avdraget
              för att höja värdet. Det är vad det handlar om i dag. Problemet
              är mer än att förhålla sig till formerna och tro att det blir
              bättre. Tyvärr är det inte så i verkligheten.
            </seg>
          </u>
          <note type="speaker" n="50eb78d3">
            Anf. 114 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-29" n="79fb96d6">
            <seg n="0e81b794">
              Fru talman! Ingen ska övertala någon, men jag unnar även en ensamstående
              kvinna i Skärholmen att få äga sin bostad om hon så önskar. I
              annat fall kan man bo kvar som hyresgäst i bostadsrättsföreningen
              och följa befintlig lagstiftning.
            </seg>
            <seg n="4c4343d3">
              Jag har beskrivit det breda arbete som regeringen håller på med
              på bostadsområdet. Jag är medveten om, och jag tror att Amineh
              Kakabaveh är medveten om, att det finns långa ledtider i bostadspolitiken.
              Det gäller både att processa fram olika förslag och lagändringar
              och sedan att de ska få praktiskt genomslag i verkligheten. Det
              tar sin tid, och det är långa processer. Det vi gör den här mandatperioden
              får sin fulla utdelning först kanske inför valet 2018 snarare
              än 2014. Det är tyvärr verkligheten när det gäller bostadspolitiken.
            </seg>
            <seg n="83a263f1">
              Men jag tycker att vi måste lyfta blicken. Det finns i dag en
              situation som bygger på att vi har underinvesterat i bostäder
              i 20 års tid. Problemet har förvärrats under senare år av ett
              par anledningar. En är att det finns ovanligt stora ungdomskullar.
              Det finns ungefär 150 000 fler unga människor i åldern 2025 år
              som ska ha sin första bostad de pluggar eller jobbar. Det finns
              en inflyttning mot universitetsorterna och storstäderna som också
              förstärker problemet.
            </seg>
            <seg n="5752ee4d">
              Hade Amineh Kakabavehs och Vänsterpartiets politik varit lösningen?
              Ni har styrt under större delen av 20-årsperioden. Varför var
              inte bostadsbyggandet i nivå med Norges, Finlands, Danmarks eller
              andra OECD-länders? Varför sackade ni efter under den tiden? Det
              måste ni grunna på. Varför var er politik så misslyckad? Ändå
              genomförde ni alla de regleringar och den centralstyrning som
              Amineh Kakabaveh vill ha.
            </seg>
            <seg n="470c1b6c">
              Sedan säger Amineh Kakabaveh att ett investeringsstöd togs bort
              20062007 och det är orsaken till allt. Det är riktigt att bostadsbyggandet
              sjönk strax efter det i Sverige. Men vad konstigt! Det sjönk samtidigt
              i Norge, Finland och Danmark. Inte kan väl svenska riksdagsbeslut
              påverka finsk bostadsproduktion? Nej, det var yttre omständigheter
              som avgjorde bostadskonjunkturen.
            </seg>
            <seg n="f2d3f64d">
              Vi har haft tre olika subventionssystem under den period som
              Socialdemokraterna styrde med hjälp av Vänsterpartiet. Ändå byggde
              Sverige färre bostäder än de andra nordiska länderna. Jag vill
              påstå att investeringsstöden och subventionerna som Amineh Kakabaveh
              och Vänsterpartiet älskar så mycket inte bara var en försvårande
              omständighet utan var en del av problemet. Det bidrog till att
              skapa en ryckighet i bostadspolitiken. Vi måste ha långsiktigt
              sunda spelregler för bostadspolitiken. Det är enda chansen att
              angripa de problem som de facto finns.
            </seg>
            <seg n="ede5f2ce">
              När man frågar kommunala bostadsföretag och privata byggherrar
              ropar nästan ingen på subventioner av olika slag. De ropar på
              bättre och tydligare regler på planområdet.
            </seg>
            <seg n="8744bd6d">
              Vi vet att många kommuner behöver göra sin hemläxa. En stor del
              av ansvaret ligger på den kommunala nivån. Här ser vi att trots
              att det fortfarande finns brister i lagstiftningen bygger en del
              kommuner bra medan andra kommuner bygger dåligt. Det innebär att
              det går att göra mycket inom befintliga ramar i Kommunsverige.
              Därför tittar vi över bostadsförsörjningslagen för att stärka
              det regionala ansvarstagandet i till exempel Helsingfors, så att
              kommunerna inte bara tittar på sitt bostadsbyggande utan också
              på den region de tillhör. Det är exempel på åtgärder vi vidtar
              bland många andra saker vi jobbar med just nu för att skapa långsiktigt
              sunda spelregler för ett ökat och bättre bostadsbyggande.
            </seg>
          </u>
          <note type="speaker" n="069a9872">
            Anf. 115 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-515cdd8db2a87891-2" n="1b98fe80">
            <seg n="3434e75a">
              Fru talman! Jag blir inte förvånad över den borgerliga retoriken.
              När man själv har misslyckats under en mandatperiod är det bra
              att skylla på föregående regering.
            </seg>
            <seg n="83d118d6">
              Vi har inte sagt att det var fritt från problem när vi var med.
              Men Vänsterpartiet har inte innehaft en ministerpost, som till
              exempel Stefan Attefall. Det är ditt och regeringens ansvar att
              se till att det byggs mer. Det byggs nu färre lägenheter. De hyreslägenheter
              som finns i dag försvinner också från bostadsmarknaden. Attefall
              nämnde själv de lägenheter som är mest attraktiva och efterfrågade
              för ungdomar och andra yngre människor. Men även många äldre behöver
              bostäder. Varför skylla på en regering som fanns för sex år sedan?
            </seg>
            <seg n="f736a4d8">
              Varför har inte de människor som bor i Göteborg, Uppsala, Norrköping
              och Helsingfors fått svar? Efter renoveringar har det blivit 60-procentiga
              hyreshöjningar. Varför ska inte hyresgäster barn som tvingas att
              flytta när de inte kan betala hyran få svar? Varför ska man inte
              svara på de frågor som till exempel ungdomarna har? Varför ska
              man inte svara på frågorna från en pensionär som inte kan betala
              hyran?
            </seg>
            <seg n="54717b3e">
              Jag tycker att ministern ska svara på de frågorna och inte skylla
              på oss som inte ens varit i regeringsställning. Det är viktigt
              att fokusera på de svaren i stället för att beskylla andra.
            </seg>
          </u>
          <note type="speaker" n="86ca2efb">
            Anf. 116 Statsrådet STEFAN ATTEFALL (KD):
          </note>
          <u who="stefan_attefall_minister_2010" xml:id="i-0ac34e137a791658-30" n="79fb96d6">
            <seg n="22a463df">
              Fru talman! Jag försöker bara få Amineh Kakabaveh och hennes
              kolleger i Vänsterpartiet och Socialdemokraterna att besinna detta:
              Om man har fört en politik som var misslyckad borde man dra någon
              slutsats av det för framtiden. Men det är inte så med Vänsterpartiet.
              Ni faller tillbaka i den retorik och de lösningar som har misslyckats
              i Sverige.
            </seg>
            <seg n="b7b242d8">
              Jag har bara en liten vädjan om att ni ska titta på verkligheten
              och analysera statistiken, för då kommer ni att upptäcka att de
              metoder som ni står för inte fungerar i praktiken. Sedan kan vi
              i stället diskutera de mer framåtsyftande förslagen.
            </seg>
            <seg n="c1cf2628">
              Jag pekar på det breda arbete som regeringen jobbar med på många
              områden för att vi ska få sunda och långsiktiga spelregler. Jag
              tror att det är viktigt att bygga det här långsiktigt.
            </seg>
            <seg n="20c5280f">
              Sedan kommer Amineh Kakabaveh in på en fråga som är svårare att
              hantera. Det är att vi har många bostäder som måste rustas upp
              och att det leder till prishöjningar på bostäderna. Vi vet att
              det beror på många olika faktorer. Fastighetsbeståndet är i olika
              skick. Jag vet att det görs stora upprustningar av områden där
              det blir en 20-procentig hyreshöjning, och det finns områden där
              man pratar om betydligt större hyreshöjningar.
            </seg>
            <seg n="f2478a59">
              Vi ska komma ihåg att bara för att man har fått ja från hyresnämnden
              till att rusta upp en bostad innebär det inte att hyresnämnden
              har sagt ja till hyreshöjningen. Den ska förhandlas, på samma
              sätt som alla andra hyror, med Hyresgästföreningen och liknande.
              Det är inte så att man ska ta det som bostadsbolaget eventuellt
              har sagt ad notam.
            </seg>
            <seg n="9aecca4e">
              Vi har för första gången sedan 1997 höjt bostadsbidragen för
              inte minst barnfamiljer. Vi har också förstärkt bostadsbidraget
              för våra äldre för att möta denna utveckling.
            </seg>
            <seg n="984a8d25">
              Vi måste självklart också fundera på hur vi kan renovera på ett
              billigare sätt. Jag vill gärna se till att vi gör regelverken
              så enkla som möjligt så att de flesta upprustningarna blir mindre
              kostsamma. Men vi vet också att man i en annan debatt pratar om
              andra typer av krav på boendet som driver upp kostnaderna, och
              då glömmer man kostnadsbilden.
            </seg>
            <seg n="9cea69b5">
              Det finns många bottnar i denna diskussion.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="2e29967a">
            15 § Svar på interpellation 2011/12:377 om ökad ohälsa bland
            kvinnor som arbetar i tjänstesektorn
          </note>
          <note type="speaker" n="abea56bf">
            Anf. 117 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-0ac34e137a791658-31" n="26eaec0c">
            <seg n="3fda98c4">
              Fru talman! Maria Stenberg har frågat mig vilka åtgärder jag
              avser att vidta för att förbättra arbetsvillkoren och arbetsmiljön
              för anställda inom tjänstesektorn.
            </seg>
            <seg n="69ff2c0f">
              Regeringens ambition är att arbetsvillkoren och arbetsmiljön
              ska vara goda inom arbetsmarknadens samtliga sektorer. Lagstiftningen
              inom arbetsmiljöområdet är allmänt utformad just för att gälla
              hela arbetslivet med dess skilda verksamhetsgrenar och skiftande
              arbetsformer. Även på arbetsrättens område är detta utgångspunkten.
              Stora delar av arbetsrätten är dessutom möjlig att göra avsteg
              ifrån genom kollektivavtal, för att på så sätt möjliggöra anpassningar
              där det är lämpligt.
            </seg>
            <seg n="2d673ecf">
              Det utesluter självklart inte att även riktade insatser för att
              möta särskilda problem inom arbetsmiljöområdet görs. Arbetsmiljöverkets
              inspektionsverksamhet inriktas till exempel i huvudsak på att
              nå de arbetsplatser som bedöms vara riskutsatta. Myndigheten arbetar
              även i projekt och kampanjer som berör särskilda problem eller
              branscher. Det är glädjande att kunna konstatera att myndigheten
              under senare år har lyckats öka effektiviteten så att allt fler
              arbetsplatser kan nås.
            </seg>
            <seg n="8c08101c">
              Regeringen har också tagit initiativ till särskilda satsningar
              som i hög grad berör den kvinnodominerade tjänstesektorn.
            </seg>
            <seg n="d6c39a48">
              Arbetsmiljöverket har på uppdrag av regeringen genomfört insatser
              för att minska riskerna för hot och våld. Satsningen har omfattat
              såväl privat som offentlig tjänstesektor. De kunskaper och erfarenheter
              som satsningen gett kommer nu fortsättningsvis att integreras
              i myndighetens ordinarie verksamhet.
            </seg>
            <seg n="b57c3954">
              Arbetsmiljöverket har också getts ett särskilt uppdrag i syfte
              att utveckla och genomföra särskilda aktiviteter för att förbättra
              arbetsmiljön för kvinnor. Uppdraget, som ska pågå under perioden
              20112014, ska fokusera på att förebygga belastningsskador. Totalt
              har 20,5 miljoner kronor avsatts för genomförandet.
            </seg>
            <seg n="a74d908f">
              Jag vill också i detta sammanhang nämna att regeringen har beslutat
              att tillsätta en delegation för jämställdhet i arbetslivet. Delegationen
              ska sammanställa och tillgängliggöra kunskap om kvinnors och mäns
              olika villkor och möjligheter i arbetslivet och de förhållanden
              som ligger till grund för skillnaderna. Den könsmässigt tudelade
              arbetsmarknaden och problem som hänger samman med denna är en
              viktig fråga för delegationen.
            </seg>
            <seg n="13839b65">
              När det gäller otrygga anställningsformer kan konstateras att
              regeringens uppfattning är att tillsvidareanställningar ska vara
              grunden på arbetsmarknaden. Samtidigt spelar också tidsbegränsade
              anställningar en viktig roll. Samtidigt som tidsbegränsade anställningar
              kan vara en viktig bro in i arbetslivet är det viktigt att de
              inte missbrukas. En departementspromemoria (Ds 2011:22) med bland
              annat förslag till en ändring i anställningsskyddslagen remitterades
              förra året. Syftet var att klargöra rättsläget när det gäller
              skyddet för anställda med tidsbegränsade anställningar som kombineras
              med varandra på ett sätt som utgör missbruk från arbetsgivarens
              sida. Resultatet bereds för närvarande inom Regeringskansliet.
            </seg>
          </u>
          <note type="speaker" n="fe16e0b6">
            Anf. 118 MARIA STENBERG (S):
          </note>
          <u who="maria_stenberg_ac6055" xml:id="i-2188004995fc2674-0" n="14ebb24f">
            <seg n="bbd909e8">
              Fru talman! Jag tackar arbetsmarknadsministern för svaret och
              ser fram emot debatten.
            </seg>
            <seg n="69de3e30">
              Många människor som jobbar i den privata och offentliga tjänstesektorn
              gillar sina jobb, ser sina yrkesval som en självklarhet och trivs
              på jobbet. Valet av yrke i tjänstesektorn har säkert att göra
              med att det handlar om att man får en möjlighet att jobba nära
              andra människor.
            </seg>
            <seg n="7dd9bfa1">
              I den politiska debatten brukar vi ibland säga att de här yrkena
              är de kvinnodominerade yrkena, och det är sant. Men i många av
              yrkena i tjänstesektorn finns även många unga och många invandrare.
            </seg>
            <seg n="26a1f9be">
              De människor som jobbar i tjänstesektorn jobbar med allt, alltifrån
              människor som är i kris eller i behov av vård till i vissa fall
              människor som rent allmänt bara har det trevligt en kväll på krogen.
              Men det finns också anställda i tjänstesektorn som vi aldrig ser
              eller möter, och i många fall har vi inte den blekaste aning om
              hur dessa löntagares arbetsmiljö eller anställningsvillkor ser
              ut. Om vi ska vara riktigt ärliga, handen på hjärtat, hur många
              av oss funderar på eller vet hur städaren i tunnelbanan är anställd,
              vilken tidspress en anställd på ett callcenterföretag har på jobbet
              varje dag eller vad det innebär för din egen hälsa och ditt välbefinnande
              när du på jobbet tvingas lämna besked om indragen a-kassa eller
              sjukersättning?
            </seg>
            <seg n="0778ea9a">
              Med det sagt till er som eventuellt lyssnar nu trots att det
              snart är midsommar förstår man att tjänstesektorn är stor, med
              många olika verksamheter och många olika yrkeskategorier. Därför
              tycker jag att vi behöver diskutera och debattera hur villkoren
              ser ut för de människor som jobbar i dessa branscher.
            </seg>
            <seg n="0cbea52a">
              Det finns allt ifrån socialsekreterare till fastighetsskötare,
              affärsbiträden, undersköterskor och de som jobbar inom hotell-
              och restaurangbranschen. Det är deras villkor och deras arbetsmiljö
              som interpellationen handlar om, och både hur det påverkar deras
              privata hälsa och hur arbetet påverkar hälsan på jobbet.
            </seg>
            <seg n="597bc046">
              Jag ser en risk i att det kommer en ny våg av sjukskrivningar
              i just dessa branscher. Här är många kvinnor anställda, och det
              skulle vara oerhört olyckligt om vi återigen hamnade i en sjukskrivningsvåg
              av kvinnor som vi hade efter 90-talet.
            </seg>
            <seg n="a4741038">
              Hur det än är har också anställningsvillkoren en del i hur man
              upplever sin egen hälsa, och i just tjänstesektorn ser vi en tendens
              till att det finns väldigt många otrygga anställningsformer, som
              i vissa fall kan staplas på varandra. Det är klart att det påverkar.
              Det finns, som sagt var, många kvinnor, unga och invandrare i
              de här branscherna.
            </seg>
            <seg n="86ecf1e0">
              Även om arbetsmarknadsministern i sitt svar på min interpellation
              säger att regeringens ambition är att arbetet och arbetsmiljöarbetet
              ska vara gott vet vi att det till syvende och sist finns alltför
              många otrygga anställningsformer. Frågan blir lite grann om regeringen
              har tänkt rensa upp bland de otrygga anställningsformerna. Det
              kan regeringen göra om man har den ambitionen.
            </seg>
            <seg n="626e6bc3">
              Nu vet jag att arbetsmarknadsministern i sitt svar sade att regeringen
              utreder det, men frågan kvarstår: Tänker regeringen rensa upp
              bland de otrygga anställningsformer som är en bidragande orsak
              till att det finns en ohälsa på våra arbetsplatser?
            </seg>
          </u>
          <note type="speaker" n="fe8897b3">
            Anf. 119 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-0ac34e137a791658-32" n="26eaec0c">
            <seg n="86b068f4">
              Fru talman! Tack för interpellationen som berör ett väldigt viktigt
              område!
            </seg>
            <seg n="193dedd9">
              Jag vill passa på att göra ett förtydligande när det gäller visstidsanställningar.
              Jag nämnde att vi bereder frågan i en tidigare departementsskrivelse.
              Vi kommer att remittera en ny departementsskrivelse redan den
              25 juni med förslag till ändringar i lagen om anställningsskydd
              som syftar till att stärka skyddet för arbetstagare med tidsbegränsade
              anställningar och att säkerställa att svensk rätt överensstämmer
              med EU:s visstidsdirektiv. Förslaget är lite annorlunda formulerat,
              men det är ännu inte offentligt. Ni kommer att få ta del av det
              i slutet av juni.
            </seg>
            <seg n="7fd86812">
              Jag delar interpellantens uppfattning att det vore oerhört olyckligt
              om det skulle bli en ny våg av sjukskrivningar. Därför måste vi
              ta arbetsmiljöfrågorna på väldigt stort allvar.
            </seg>
            <seg n="55662597">
              Senast i dag läste jag en enkät från AFA Försäkring om hot och
              våld som drabbar särskilt kvinnor inom vård- och omsorgsyrkena.
              Det var en skrämmande läsning. Det är två tredjedelar av kvinnorna
              som utsätts för allvarlig brottslighet på sin arbetsplats. Det
              som var kännetecknande i den här studien var att det var framför
              allt unga och ganska oerfarna personer som blev utsatta. Då tänker
              jag att det måste finnas väldigt mycket av introduktion, utbildning
              och olika strategier för att förebygga den typen av hot och våld
              som man kan drabbas av inom åldringsvården och hemtjänsten. Framför
              allt var det vårdbiträden, undersköterskor och mentalskötare som
              var drabbade. Då finns det väldigt mycket mer som behöver göras
              av arbetsmarknadens parter.
            </seg>
            <seg n="947584b7">
              Det pågår också ett arbete mellan SKL och facken på kommunal-
              och landstingssidan där det finns en enighet om att man vill förebygga
              den här typen av ohälsa, olycksfall och skador. Det välkomnar
              jag. Det är oerhört viktigt.
            </seg>
            <seg n="1cbcbb19">
              Det är viktigt av många skäl. Framför allt är det viktigt för
              att de som jobbar inom de här viktiga yrkena ska ha en trygg och
              säker arbetsmiljö. Men det är också viktigt om kommuner och landsting
              ska kunna rekrytera personer. Man står inför en situation där
              man behöver rekrytera 420 000 medarbetare fram till 2020. Samtidigt
              vet vi att allt färre ungdomar söker till omvårdnadsprogram. Då
              måste man göra de här jobben attraktiva, och i det ligger en god
              och trygg arbetsmiljö och trygga anställningsförhållanden.
            </seg>
            <seg n="93b5c0ae">
              Jag delar interpellantens uppfattning att detta är en viktig
              fråga för framtiden. Det är viktigt att man anstränger sig, både
              myndigheten i sin inspektionsverksamhet och arbetsmarknadens parter
              ute i våra kommuner och landsting, för att ta ett par exempel.
              Ingen ska behöva bli skadad eller hotad på sitt arbete. Det är
              min fasta övertygelse.
            </seg>
          </u>
          <note type="speaker" n="ea6adc23">
            Anf. 120 MARIA STENBERG (S):
          </note>
          <u who="maria_stenberg_ac6055" xml:id="i-2188004995fc2674-1" n="14ebb24f">
            <seg n="4f154ba1">
              Fru talman! Jag tänkte plocka upp tråden där arbetsmarknadsministern
              lämnade den när det gäller anställningar inom kommun- och landstingsvärlden.
              Jag har en tidning som ligger här som heter Dagens Samhälle med
              en stor rubrik som säger att antalet otrygga anställningar ökar
              inom kommunsektorn och att det är ett stort bekymmer.
            </seg>
            <seg n="d1e5a7fe">
              Det är inte bara otryggheten att aldrig veta om du får ett jobb
              dagen efter, om du måste sluta om en månad och så vidare. De människor
              som jobbar i den här tjänstesektorn jobbar väldigt nära människor.
              Det innebär en ganska stor press i dag, för många av dem som jobbar
              känner nog att de har ett ansvar att vid minskade ekonomiska ramar
              och med färre personer freda den man jobbar för, en vårdtagare,
              en busschaufför eller vad det kan vara. Det är ett stressmoment,
              och det kan vi konstatera rent krasst.
            </seg>
            <seg n="bec3ece2">
              Ministern sade i sitt svar att det kanske inte bedrivs tillräckligt
              mycket forskning i Sverige i dag. Kanske sker inte de ohippa forskningarna
              som handlar om städbranschen, om hur fastighetsskötarna och busschaufförerna
              har det på sina jobb det som är arbetsplatsnära forskning som
              skulle kunna ge politiken fler verktyg för att kunna fatta bättre
              beslut när det gäller det som gör att människor blir sjuka på
              jobben.
            </seg>
            <seg n="76d37a0a">
              Jag har läst en bok av Annika Härenstam. Hon är professor vid
              institutionen för arbetsvetenskap på Göteborgs universitet. Hon
              skriver i sin bok, som heter Bortsorterad? om invandrare och arbetsmarknaden
              , att det finns jobb på svensk arbetsmarknad i dag som ingen borde
              ha, att det helt enkelt finns för många som inte kan välja bort
              jobb med dåliga villkor för att klara sin försörjning. Det gäller
              då kvinnor, ungdomar och invandrade.
            </seg>
            <seg n="da6d4314">
              Fru talman! För mig som socialdemokrat blir då svaret som arbetsmarknadsministern
              har lämnat, att regeringen vill ha en god arbetsmiljö, inte riktigt
              här och nu för många människor som finns på arbetsmarknaden i
              tjänstesektorn. Att man ska ha en god arbetsmiljö och goda villkor
              verkar inte omfatta dem, därför att de upplever att de är stressade
              och pressade på sitt jobb och har en arbetsmiljö som gör att de
              till syvende och sist kanske inte orkar.
            </seg>
            <seg n="6924992c">
              I dagsläget ska man ju inte jobba hela livet i samma yrke, men
              man kanske inte orkar jobba ens ett antal år. Det innebär att
              man är offer för en borgerlig arbetsmarknadspolitik eftersom möjligheten
              att utbilda sig och skaffa ett annat yrke är klart begränsad.
              Antalet platser i vuxenutbildning har minskats med 1520 procent
              under ett antal år, och arbetsmarknadsutbildningarna rullar inte
              som de ska. Det innebär att människor som jobbar i de branscher
              där professor Härenstam hävdar att villkoren och arbetsmiljön
              är så väldigt dåliga inte har något val eftersom man inte kan
              utbilda sig till andra jobb.
            </seg>
            <seg n="e17e7867">
              Jag skulle vilja höra om arbetsmarknadsministern håller med om
              det som professor Annika Härenstam säger, att det i dag finns
              arbeten på svensk arbetsmarknad som ingen borde ha därför att
              villkor och arbetsmiljö är så dåliga att man slits ut och blir
              sjuk av sitt jobb. En kommentar till detta skulle jag uppskatta.
            </seg>
          </u>
          <note type="speaker" n="ce31bda7">
            Anf. 121 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-0ac34e137a791658-33" n="26eaec0c">
            <seg n="f99ca30b">
              Fru talman! Forskning är viktigt, och man kan säkert bedriva
              mer forskning. Men jag tror att det kanske inte framför allt är
              mer forskning som behövs utan snarare en bra tillämpning av de
              regler som finns. Jobbar man systematiskt med arbetsmiljön inom
              till exempel kommuner och landsting förebygger man också många
              risker.
            </seg>
            <seg n="7e0c41b4">
              Det har visat sig när Arbetsmiljöverket har gjort flera tusen
              inspektioner att det har funnits brister på väldigt många håll.
              Jag tror att man på hälften av arbetsplatserna var tvungen att
              åtgärda brister i instruktioner och i det systematiska arbetet
              som gör att människor kan råka illa ut. Det kan vara en så enkel
              sak som att förebygga att en ung oerfaren semestervikarie inte
              får information om vårdtagares särskilda förutsättningar utan
              förväntas åka hem till en vårdtagare som kanske har varit våldsam
              tidigare. I en bra samverkan mellan skyddsombud, anställda och
              arbetsgivare kan faktiskt en hel del åtgärdas.
            </seg>
            <seg n="1dd0f50d">
              Regeringen gav Arbetsmiljöverket ett uppdrag 2011. De fick 20,5
              miljoner för att titta på just kvinnors arbetsmiljö ur den här
              aspekten. De kom också fram till att tiden är viktig. Som Maria
              Stenberg var inne på är det kanske för lite tid som gör att människor
              som jobbar i de här yrkena blir väldigt pressade. Det är en viktig
              fråga som arbetsmarknadens parter måste ta tag i. Det är ingen
              fråga för lagstiftning. Det viktiga är att arbetsmarknadens parter
              träffar kollektivavtal och gör upp om vad som ska gälla inom de
              här yrkena såväl som inom andra delar av arbetsmarknaden.
            </seg>
            <seg n="4b7c240b">
              En sak som ändå är positiv i eländet med hot, våld och en dålig
              arbetsmiljö är att det här är kommun- och landstingsdriven verksamhet
              där det finns kollektivavtal och ett väl fungerande partsarbete.
              Där borde det finnas bättre förutsättningar än hos många mindre
              arbetsgivare att jobba systematiskt med en god arbetsmiljö. Det
              är i grunden också en förutsättning för att människor ska vilja
              jobba i de här yrkena som är så viktiga för allas vår välfärd
              att det är trygga och stabila villkor. Och som jag nämnde i mitt
              tidigare inlägg ska det vara tillsvidareanställningar som grund
              på arbetsmarknaden, men visstidsanställningar kan vara ett komplement
              och många gånger också en brygga in.
            </seg>
            <seg n="3c472847">
              Jag välkomnar också Socialdemokraternas utspel, om jag får säga
              så, att kommuner och landsting ska erbjuda heltidsanställningar
              i större utsträckning genom kollektivavtalade lösningar. Det är
              också en viktig fråga att man har möjlighet att försörja sig på
              sin lön.
            </seg>
            <seg n="7e533b70">
              Det behövs alltså många olika delar. Men jag menar att vi i grunden
              har en stabil och bra lagstiftning. Jag tycker inte att det är
              den som behöver ändras, utan det är viktigt med en tillämpning
              som följer de regler som finns så att ingen ska behöva bli skadad
              eller sjuk på grund av sitt arbete.
            </seg>
          </u>
          <note type="speaker" n="c1954f7c">
            Anf. 122 MARIA STENBERG (S):
          </note>
          <u who="maria_stenberg_ac6055" xml:id="i-2188004995fc2674-2" n="14ebb24f">
            <seg n="a1a56b01">
              Fru talman! Att i sin yrkesroll bli utsatt för hot och våld på
              jobbet är en traumatisk upplevelse. Det är illa var det än sker,
              men hot och våld på jobbet förekommer också i den privata sektorn.
              Det är inte bara de yrkeskategorier som finns inom kommun och
              landsting som blir utsatta för hot och våld på jobbet.
            </seg>
            <seg n="a00255d1">
              I en pressad ekonomisk situation i en kommun- eller landstingsdriven
              verksamhet där ramarna blir mindre och mindre och man säger upp
              folk, till exempel till följd av att den borgerliga regeringen
              inte tillför Kommun- och landstingssverige mer resurser så att
              man kan hålla uppe antalet anställda inom vård och omsorg och
              skola, kan det bli som den där professorn säger.
            </seg>
            <seg n="3a53840e">
              De anställda i den personalintensiva tjänstesektorn, vilket vård
              och omsorg är, möter ju sina vårdtagare eller kunder direkt och
              får klagomål om vårdtagarna eller kunderna känner att de inte
              får ut det de vill ha av verksamheten. Det är ju den som jobbar
              nära dessa människor som får ta den diskussionen.
            </seg>
            <seg n="f5a1318d">
              I en pressad situation och ju längre tiden går i till exempel
              Kommun- och landstingssverige utan att man får ökade resurser,
              desto värre blir det för personalen.
            </seg>
            <seg n="e04d645c">
              Det är ett problem i sig, men hot och våld på jobbet är inte
              enbart en angelägenhet för kommuner och landsting. Det finns hos
              de privata arbetsgivarna också, vilket är lika illa.
            </seg>
            <seg n="4669eaa6">
              Jag var intresserad av att få veta mer. Ministern har nu sagt
              att hon återkommer vad gäller de otrygga anställningsformerna.
              Det ser jag fram emot, för i dag är det många människor som upplever
              en otrolig stress av att inte ha en tillsvidareanställning.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="31adc39e">
            16 § Svar på interpellation 2011/12:378 om nordisk strategi för
            att möta ungdomsarbetslösheten
          </note>
          <note type="speaker" n="2efe3569">
            Anf. 123 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-ed49c24bf086ce5e-0" n="26eaec0c" next="i-d90bdcc78cbe02dd-0">
            <seg n="fabb523b">
              Fru talman! Maria Stenberg har frågat samarbetsministern vilka
              åtgärder hon har vidtagit med anledning av Nordiska rådets rekommendation
              om en gemensam nordisk strategi mot ungdomsarbetslösheten.
            </seg>
            <seg n="d5a9d6f8">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="915545b4">
              Jag vill först och främst lyfta fram att frågan om arbetslöshet
              bland ungdomar har haft hög prioritet inom Nordiska ministerrådet
              för arbetsliv under de senaste åren.
            </seg>
            <seg n="20cd1c46">
              När arbetsmarknadsministrarna hade sitt möte i Reykjavik i november
              2009 diskuterades bland annat vilka nationella åtgärder som hade
              vidtagits för att hantera den ökande arbetslösheten bland ungdomar
              i samband med den ekonomiska krisen.
            </seg>
            <seg n="ba3bd1af">
              Då togs även ett beslut om att en rapport skulle tas fram där
              alla ungdomsåtgärder som länderna hade vidtagit inom arbetslivs-
              och utbildningsområdena skulle belysas. Denna rapport publicerades
              hösten 2010 (TemaNord 2010:570). I samband med lanseringen av
              rapporten anordnade Danmark även en konferens på samma tema.
            </seg>
          </u>
          <note n="abc020b6">
            Jag deltog själv när det nordiska arbetsmarknadsministermötet
            hölls i Danmark i november 2010. Då anordnades bland annat en
            temadiskussion om ungdomsarbetslösheten tillsammans med representanter
            för arbetsmarknadens parter och för Ungdomens Nordiska råd.
          </note>
          <u who="hillevi_engström_minister_2010" xml:id="i-d90bdcc78cbe02dd-0" n="26eaec0c" prev="i-ed49c24bf086ce5e-0">
            <seg n="893d55ba">
              Fokus på erfarenhetsutväxling och utbyte av best praxis när det
              gäller ungdomars situation på arbetsmarknaden fortsatte under
              2011.
            </seg>
            <seg n="33c2e0a9">
              Finland anordnade under sitt ordförandeskap i Nordiska ministerrådet
              ett expertseminarium om ungdomars utsatta situation på arbetsmarknaden
              i samarbete med nordiska representanter från utbildnings- och
              arbetslivssektorn.
            </seg>
            <seg n="f12cdbc5">
              Med anledning av Nordiska rådets rekommendation har Nordiska
              ministerrådet utarbetat ett meddelande som svar på rekommendationen.
              Där omnämns bland annat de aktiviteter som jag nyss har nämnt.
              Där nämns också att alla nordiska regeringar har stort fokus på
              att på kort sikt skapa effektiva insatser riktade mot unga som
              varken är i utbildning eller arbete för att förebygga långvarigt
              utanförskap bland dessa ungdomar.
            </seg>
            <seg n="b49208b3">
              Vidare framgår att det krävs både helhetsorienterade och tvärsektoriella
              lösningar för att svara upp mot de utmaningar, till exempel generationsväxlingen,
              som alla de nordiska länderna står inför.
            </seg>
            <seg n="ae2a4f36">
              I meddelandet nämns också att ungdomarnas situation på arbetsmarknaden
              har uppmärksammats i flera av ministerrådets så kallade globaliseringsinitiativ.
            </seg>
            <seg n="2aa2406c">
              Även inom entreprenörsområdet med koppling till utbildning genomförs
              samarbete mellan länderna. Målet är att etablera en plattform
              för erfarenhetsutbyte, goda exempel och ytterligare utveckling
              på både nationell och nordisk nivå.
            </seg>
            <seg n="193d2be0">
              Jag vill också nämna att Nordiska ministerrådets arbetsmarknadsutskott
              har beviljat medel till ett forskningsprojekt. Projektet ska på
              ett mångsidigt sätt belysa ungdomsarbetslöshetsproblematiken i
              de nordiska länderna och peka på tydliga samband mellan olika
              former av ungdomsarbetslöshet och arbetsmarknadens funktionssätt.
              Projektet ska slutredovisas 2013.
            </seg>
            <seg n="2372eaf2">
              Jag vill understryka att ungdomsarbetslösheten har varit och
              är ett prioriterat område inom vårt nordiska regeringssamarbete.
              I det nya samarbetsprogrammet inom Nordiska ministerrådet för
              arbetsliv, som ska gälla för perioden 20132016, finns det planer
              på att en av huvudprioriteringarna blir att fokusera på insatser
              för att bekämpa hög ungdomsarbetslöshet.
            </seg>
            <seg n="d2a5bef1">
              Vi har mycket att lära av varandra i de nordiska länderna. Det
              är därför viktigt att vi skapar insatser och mötesarenor för erfarenhetsutbyte
              mellan de nordiska länderna.
            </seg>
            <seg n="181cc4fb">
              Jag kan försäkra Maria Stenberg att ungdomsarbetslösheten kommer
              att fortsätta stå i fokus inom det nordiska samarbetet under kommande
              år, speciellt under det svenska ordförandeskapet 2013.
            </seg>
          </u>
          <note type="speaker" n="adea4a03">
            Anf. 124 MARIA STENBERG (S):
          </note>
          <u who="maria_stenberg_ac6055" xml:id="i-2188004995fc2674-3" n="14ebb24f">
            <seg n="650db856">
              Fru talman! Precis som arbetsmarknadsministern antydde i sitt
              svar till mig antogs på Nordiska rådets session i Köpenhamn hösten
              2011 en rekommendation från oss nordiska socialdemokrater där
              Nordiska ministerrådet uppmanades att utarbeta en gemensam strategi
              för att möta ungdomsarbetslösheten.
            </seg>
            <seg n="b54773f5">
              I Nordiska rådets svenska delegation har vi delat upp ansvaret
              för att följa upp antagna rekommendationer från våra sessioner,
              och just denna rekommendation råkade hamna på mitt bord.
            </seg>
            <seg n="269e35f4">
              Det är mindre än ett år sedan rekommendationen antogs, men frågan
              är högaktuell i alla de nordiska länderna. Därför ville jag ta
              chansen att debattera hur arbetet i ministerrådet går. För mig
              som nordist är det intressant att debattera aktuella frågor ur
              ett nordiskt perspektiv och att också få sätta fokus på nyttan
              av det nordiska samarbetet.
            </seg>
            <seg n="bdb785a3">
              Fru talman! Det är intressant att rekommendationen innehöll en
              uppmaning att genomföra en uppföljning av de insatser som görs.
              Med hjälp av den rapport ministern hänvisar till om de nordiska
              ländernas insatser mot arbetslöshet går det att skapa sig en bild
              av vilka åtgärder och strategier som de nordiska länderna gör.
              Det är bra. Det nordiska samarbetet handlar ju också om att dra
              nytta av varandra.
            </seg>
            <seg n="6c581a57">
              Fru talman! Jag gillar talesätt, för de brukar sätta fingret
              på saker och ting. I detta fall tycker jag att talesättet Ingen
              aning utan spaning passar fint.
            </seg>
            <seg n="144b68d9">
              Utvärderingar och uppföljningar av politiskt fattade beslut är
              av stor vikt. När man utvärderar och följer upp olika insatser
              och åtgärder som har vidtagits i de olika nordiska länderna kan
              man ju lära sig något. Annars vet vi inte om de beslutade politiska
              åtgärderna gav önskad effekt.
            </seg>
            <seg n="c39c2233">
              I rapporten kan vi dock läsa att effekterna av de stora politiska
              insatserna är svåra att skatta. Man skriver till exempel att det
              är svårt att skatta effekten av den svenska insatsen med sänkta
              arbetsgivaravgifter och hur det har påverkat sysselsättningen.
            </seg>
            <seg n="ed3fcca4">
              Vad som är värre är att man i rapporten konstaterar att få utvärderingar
              har gjorts. Här är den nordiska socialdemokratiska rekommendationen
              bra eftersom man här faktiskt kräver att utvärderingar av de politiska
              besluten måste ske.
            </seg>
            <seg n="d1918cf4">
              Med talesätt kan man göra lite som man vill. I ett nordiskt samarbete
              är det onödigt att uppfinna hjulet på nytt när det räcker att
              justera det lite grann och på så sätt lära av varandra. Vi har
              i det nordiska samarbetet pratat om att Norden ska bli en global
              vinnarregion. Vi ska bli nästan bäst i världen. Det är då otroligt
              viktigt att de unga nordiska människorna är med på tåget. Ungdomsarbetslösheten
              som är skrämmande hög i alla nordiska länder är ett gissel. Jag
              vet att ministern har väldigt bråttom, men det skulle vara intressant
              om hon kunde berätta lite mer om hur resonemanget fortgår efter
              rapporten i ministerrådet.
            </seg>
          </u>
          <note type="speaker" n="8f48fa2c">
            Anf. 125 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-0ac34e137a791658-34" n="26eaec0c">
            <seg n="1ff2ba4e">
              Fru talman! Tack, Maria Stenberg, för frågorna.
            </seg>
            <seg n="ff8d29ab">
              Jag tror att vi har mycket att lära av varandra mellan de nordiska
              länderna, men vi kan inte kopiera varandra. Vi ska ta vara på
              det som är bra. Vi har olika arbetsmarknadsmodeller.
            </seg>
            <seg n="b7ec330e">
              Något som jag tycker är intressant och som jag kommer att studera
              närmare är Norges lärlingssystem som lyckas väldigt bra. Det är
              ganska många ungdomar som kommer in i lärlingssystemet i Norge.
              Danmark har det sedan länge. Det finns annat i Danmark som vi
              kanske inte är lika imponerade av. Finland har ett annat system
              för yrkesskolor; det liknar mer det svenska.
            </seg>
            <seg n="fabf326e">
              Frågan är verkligen på dagordningen, inte bara i det nordiska
              samarbetet. På ministerrådet mellan EU:s arbetsmarknadsministrar,
              som jag är på väg till nu, har vi i Norden tillsammans med Tyskland
              och Holland mycket gemensamt. Jag är imponerad av de länder som
              har förmått bygga en brygga från skola och utbildning till arbetsliv.
              Där har vi mycket att lära av varandra. Vi ska inte underskatta
              att man kan dra lärdom.
            </seg>
            <seg n="7505e4c7">
              Jag kommer att besöka Island i slutet av augusti, och vi kommer
              att ha ett ministerrådsmöte i Norge i september. Då kommer de
              här frågorna att vara på dagordningen liksom samarbete med parterna
              och ungdomsrådet. Något som jag generellt tycker att vi borde
              bli lite bättre på är att lyssna på vad ungdomarna vill och önskar.
            </seg>
            <seg n="5131f9eb">
              I dag har regeringen beslutat om ett utredningsuppdrag att titta
              på ungdomar som varken arbetar eller studerar. Det är något som
              vi inte har pratat så mycket om i nordiska sammanhang. Hur kan
              vi göra för att få mer grepp om den gruppen ungdomar och hjälpa
              dem till något meningsfullt studier eller arbete? Jag ser fram
              mot resultatet av Anne-Marie Beglers utredning av detta. Det är
              12 000 ungdomar som inte finns någonstans. Hur kan vi hjälpa dem
              att inte fastna i ett långvarigt utanförskap?
            </seg>
            <seg n="911dce20">
              Jag delar interpellantens uppfattning att vi har mycket att lära.
              Nästa år när vi är ordförande i Nordiska ministerrådet kommer
              den här frågan att finnas högt upp på dagordningen det kan jag
              lova.
            </seg>
            <seg n="70229ff9">
              Jag vill tacka för interpellationen och önska kammarens personal
              och ledamöter en trevlig midsommar.
            </seg>
          </u>
          <note type="speaker" n="ac5a1980">
            Anf. 126 MARIA STENBERG (S):
          </note>
          <u who="maria_stenberg_ac6055" xml:id="i-2188004995fc2674-4" n="14ebb24f">
            <seg n="58feccfd">
              Fru talman! Jag passar på att önska ministern och fru talmannen
              en trevlig midsommar och en någorlunda vilsam sommar.
            </seg>
            <seg n="6091a800">
              När man tittar på statistik från de nordiska länderna kan man
              tyvärr konstatera att Sverige och Finland är de nordiska länder
              som har den högsta ungdomsarbetslösheten. Man kan säga att Norge
              är bäst i klassen när det gäller ungdomsarbetslöshet. Vi vet också
              att många svenska ungdomar jobbar i Norge. Där kommer nästa nordiska
              utmaning, nämligen hur det är att vara nordbo och jobba i ett
              annat nordiskt land. Det följer med många gränshinder, men det
              är en annan nordisk debatt.
            </seg>
            <seg n="43f26af7">
              I den nordiska socialdemokratiska rekommendationen säger vi att
              vi tycker att det ska finnas en ungdomsgaranti för arbete eller
              utbildning för alla under 25 år. Det passar oss svenska socialdemokrater
              alldeles perfekt eftersom vi föreslår att vi ska införa ett utbildningskontrakt
              i Sverige. Det som förenar de nordiska länderna i rapporten är
              att övergången mellan utbildning och arbete är alltför svår och
              att man på olika sätt försöker jobba med den frågan i de nordiska
              länderna.
            </seg>
            <seg n="88801561">
              Eftersom jag är en hängiven nordist gläds jag åt att ministern
              säger att det svenska ordförandeskapet kommer att hålla flaggan
              högt när det gäller ungdomsarbetslösheten i Norden. Jag hoppas
              att vi någon gång kan ha en gränshinderdebatt. Det är något som
              påverkar unga människors möjlighet att jobba i andra länder.
            </seg>
            <seg n="7d523e49">
              Jag vet att ministern har väldigt bråttom. Jag hade sett fram
              emot att ha en längre nordisk debatt. Men jag tackar för debatten
              och ser fram mot att träffa ministern när hon har lite mer tid.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="ec7fb5f3">
            17 § Svar på interpellation 2011/12:330 om digital kompetens
          </note>
          <note type="speaker" n="03d4eb73">
            Anf. 127 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-35" n="53fc4915">
            <seg n="765e08db">
              Fru talman! Monica Green har frågat mig vad jag avser att göra
              för att säkerställa den digitala kompetensen. Monica Green har
              också frågat mig vad jag avser att göra för att utröna vad som
              ska ingå i den digitala kompetensen.
            </seg>
            <seg n="7b183521">
              Arbetet med digital kompetens pågår på många nivåer, också internationellt.
              EU-kommissionen uppmärksammar till exempel i sitt arbete med flaggskeppsinitiativet
              Digital agenda för Europa frågor som rör digital kompetens och
              digital inklusion. Jag kommer att fortsätta att delta i det arbetet
              och arbeta för att förtydliga vilka betydelser och förväntningar
              som ska läggas i de begreppen.
            </seg>
            <seg n="a02788a5">
              Regeringen har i arbetet med den digitala agendan för Sverige
              pekat på att det finns två viktiga betydelser. Den ena handlar
              om att var och en ska ha de nödvändiga förmågor som krävs för
              att kunna ta del av de möjligheter som digitaliseringen erbjuder.
              Den andra handlar om att det måste finnas tillräckligt många yrkeskunniga
              it-specialister och avancerad spetskompetens för att möta näringslivets
              behov.
            </seg>
            <seg n="25c7cf04">
              Vad gäller näringslivets behov av kompetensförsörjning har regeringen
              tillsatt en utredning som ser över vilka åtgärder som krävs för
              att öka it-användningen i de svenska småföretagen. För att locka
              bland annat fler it-experter till Sverige införde regeringen vid
              årsskiftet en skattereduktion för utländska arbetstagare med specialistkunskaper
              som kommer till Sverige för att arbeta under en begränsad tid.
              Samtidigt behöver fler unga, särskilt kvinnor, lockas att söka
              till utbildningar inom naturvetenskap, matematik och tekniska
              ämnen.
            </seg>
            <seg n="69b485a6">
              Regeringen gav 2006 Kungliga Tekniska högskolan i uppdrag att
              ta fram en handlingsplan med förslag till åtgärder för att främja
              jämställdheten i it-branschen vilket rapporterades i skriften
              Jämställd IT-utveckling för ökad tillväxt . Totalt 37 åtgärder
              föreslogs för att förbättra jämställdheten. Dessa är riktade till
              samhället, it-branschen samt lärosäten som bedriver utbildning
              med it-inriktning.
            </seg>
            <seg n="eee36284">
              Regeringen gav 2011 Tillväxtanalys i uppdrag att följa upp de
              föreslagna åtgärderna, och de konstaterar att de flesta är genomförda
              men att det saknas en utvärdering av vilken effekt som åtgärderna
              har haft.
            </seg>
            <seg n="3591fe9b">
              För 2012 fortsätter regeringens satsningar i skolan på matematik,
              naturvetenskap och teknik samt läsa-skriva-räkna-satsningen. Vidare
              presenterades nyligen regeringens satsning Tekniksprånget, som
              syftar till att locka fler ungdomar till att bli ingenjörer genom
              att erbjuda fyra månaders betald praktik på ett företag.
            </seg>
            <seg n="8d583173">
              Vad gäller vars och ens digitala kompetens är det riktigt att
              en del människor ännu inte är digitalt delaktiga. Det är viktigt
              att arbeta för att också de inkluderas, och regeringens ambition
              är att alla som vill ska kunna ta del av de möjligheter som digitaliseringen
              erbjuder.
            </seg>
            <seg n="8f9067a4">
              Bland annat därför gör regeringen insatser för att stärka den
              digitala kompetensen hos unga genom att i skolans styrdokument
              lyfta fram att alla elever ska ges möjlighet att erhålla den digitala
              kompetens som behövs i dagens samhälle. I till exempel läroplanen
              för grundskolan, förskoleklassen och fritidshemmet anges att varje
              elev efter genomgången grundskola ska kunna använda modern teknik
              som ett verktyg för kunskapssökande, kommunikation, skapande och
              lärande. Samtidigt har regeringen stärkt kraven på vad man ska
              kunna för att få lärarexamen.
            </seg>
            <seg n="7eea96fb">
              Regeringen gör också insatser för att äldre och funktionshindrade
              ska vara digitalt delaktiga. Där vill jag nämna insatser som möjliggör
              för Hjälpmedelsinstitutet att genomföra projekt såsom Teknik för
              äldre och It-support direkt. Vi gör det genom Post- och telestyrelsens
              arbete med att ge stöd till människor med funktionsnedsättning,
              bland annat genom nydanande innovationstävlingar. Resultaten av
              dessa initiativ är till gagn för funktionshindrade och äldre men
              kommer också att vara till glädje för bredare grupper, i enlighet
              med principen att det som är nödvändigt för många är bekvämt för
              alla.
            </seg>
            <seg n="c166bffb">
              Digital kompetens och frågan om tillgänglighet är mycket nära
              relaterade, och regeringen har gett Myndigheten för handikappolitisk
              samordning, Handisam, i uppdrag att utarbeta indikatorer kring
              e-tillgänglighet, föreslå hur statistik och uppföljningsåtgärder
              rörande e-tillgänglighet kan samordnas och att upprätta, stödja
              och driva ett användningsforum för att frågor om användbarhet
              och tillgänglighet ska uppmärksammas på hög strategisk nivå.
            </seg>
            <seg n="0ac938e2">
              Som framgår har regeringen alltså vidtagit och vidtar en mängd
              åtgärder för att säkerställa och öka den digitala kompetensen
              i Sverige.
            </seg>
          </u>
          <note type="speaker" n="76bf087c">
            Anf. 128 MONICA GREEN (S):
          </note>
          <u who="monica_green_fc276c" xml:id="i-a5c72902604ee64f-0" n="df3c64cb">
            <seg n="edd00ddc">
              Fru talman! Jag tackar ministern för svaret. Det är roligt att
              diskutera it-frågorna med Anna-Karin Hatt eftersom jag vet att
              hon, precis som jag, brinner för dessa frågor. Vi brukar kunna
              diskutera hur vi ska flytta fram positionerna i it-samhället,
              både i Sverige och i EU.
            </seg>
            <seg n="bf08e848">
              I dag ska vi diskutera den digitala klyftan och dem som fortfarande
              står utanför och vad vi skulle kunna göra för att människor ska
              få en lättare tillvaro om de väljer att ta steget in i it-samhället
              och blir digitalt delaktiga. Det blir enklare och till och med
              billigare, och man blir mer nåbar både med sina släktingar och
              med sina vänner men också med myndigheter om man vågar ta steget
              in i it-samhället. Men det kan vara så att man behöver en extra
              push och extra hjälp. Man kan behöva en riktad satsning för att
              våga ta detta steg.
            </seg>
            <seg n="432086d9">
              Jag kan konstatera att Anna-Karin Hatt, som är engagerad och
              på olika sätt försöker så gott hon kan, ändå i detta svar har
              valt att inte fokusera på folkbildningen. Det förvånade mig lite
              att hon i detta svar helt och hållet lämnade folkbildningen utanför
              eftersom folkbildningen kan vara ett sätt att nå dem som står
              utanför. Biblioteken kan vara ett annat sätt.
            </seg>
            <seg n="561654a5">
              Anna-Karin Hatt brukar nämna Digidel. Hon brukar till och med
              berömma dem som är engagerade där och klappa dem på huvudet och
              säga att de är duktiga. Men vi vet inte vad som kommer att hända
              med denna satsning efter 2013 eftersom den är tillfällig. Den
              ska övergå till något annat när Digidel 2013 har jobbat färdigt.
            </seg>
            <seg n="7f09b0b4">
              En dagsfärsk rapport från Digidel visar att 70 procent av de
              frågor som biblioteken i Östergötland får via en helpdesk handlar
              om vardagshjälp. Det handlar om att lägga upp cv:n, att söka tågtider,
              att skanna in uppehållstillstånd, hur man gör för att betala räkningar
              och till exempel hitta till en valborgseld eller hitta prisuppgifter.
              Det kan också handla om att kunna deklarera eller hitta Försäkringskassan.
            </seg>
            <seg n="b70fb5e1">
              Biblioteken gör en otrolig insats i de fall där man har satsat
              på att göra en helpdesk. 30 procent i detta fall handlar om att
              söka litteratur och få hjälp med medier, alltså det som biblioteken
              i första hand är till för.
            </seg>
            <seg n="ece43c58">
              Detta visar att om man satsar på biblioteken och riktar satsningar
              skulle man kanske kunna komma ännu längre än vad vi har gjort
              i Sverige. Vi har kommit en bra bit på väg det är vi överens om.
              Sverige har legat i it-toppen tack vare att vi hade ITIS i skolan
              på 90-talet, att vi hade de kommunala bredbandspengarna och att
              vi hade hem-pc-reformen. Det gjorde att Sverige tog det stora
              språnget. Sedan har vi legat i topp, och jag är glad över att
              Anna-Karin Hatt och den borgerliga regeringen har fortsatt i Socialdemokraternas
              fotspår.
            </seg>
            <seg n="b04490d8">
              Men, som sagt, det kan behövas extra satsningar för dessa människor
              som nu står utanför icke-användarna. Då tänker jag främst på bibliotek,
              studieförbund, folkhögskolor och föreningsliv. Har Anna-Karin
              Hatt tänkt på det?
            </seg>
          </u>
          <note type="speaker" n="226c9060">
            Anf. 129 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-36" n="53fc4915">
            <seg n="14092787">
              Fru talman! Detta är inte första gången som Monica Green och
              jag har en interpellationsdebatt, precis som hon redogjorde för.
              Vi har många gånger diskuterat vikten av civilsamhället och alla
              de insatser som görs för att öka den digitala delaktigheten och
              minska det digitala utanförskapet.
            </seg>
            <seg n="484cc6c1">
              Jag lyfter ofta fram alla de insatser som görs, och de görs varje
              dag, varje kväll, varenda vardag och varenda helg, ofta i det
              tysta och ofta i form av obetalt arbete. Jag tycker i grunden
              att det är bra och att det är bra att utgå från att allt inte
              måste ske i offentlig regi finansierat med skattebetalarnas pengar.
              Det är faktiskt bra att se de insatser som kan göras utan att
              vi behöver ta skattebetalarnas pengar i anspråk. Just därför är
              jag mycket glad över det engagemang som jag ser hos privata organisationer,
              studieförbund och inte minst privatpersoner som tar saken i egna
              händer och som avsätter egen tid för att vara med och hjälpa andra.
            </seg>
            <seg n="049a9f0e">
              Seniornet, Digidel och Digitalteatern är tre bra exempel vid
              sidan av biblioteken som gör fantastiskt bra insatser. Ett femte
              exempel som jag skulle vilja lyfta fram är Birgit Bergkvist. Birgit
              är en ensam eldsjäl som har haft mycket stor betydelse för många
              äldre. Birgit är 89 år gammal. Hon konstaterade i ett skede för
              inte så länge sedan att det behövdes en mötesplats på nätet för
              människor som var i hennes situation och i hennes ålder. Hon tog
              då initiativ till mötesplatsen Fjärde åldern och driver nu denna
              mötesplats för äldre i hennes situation. Birgit Bergkvist är en
              mycket välkommen eldsjäl i detta arbete och gör fantastiskt bra
              insatser.
            </seg>
            <seg n="3c155d3b">
              Just biblioteken i Östergötland är intressanta. Jag träffade
              företrädare för dessa bibliotek när jag var där nere och höll
              ett rundabordssamtal där vi diskuterade hur vi kan öka den digitala
              delaktigheten och hur man i Östergötland funderade på hur man
              skulle kunna öka den digitala delaktigheten regionalt.
            </seg>
            <seg n="172dcb15">
              Det som är intressant med biblioteken i Östergötland är att man
              helt utan pekpinnar från staten har valt att ta på sig en egen
              uppgift och göra saker utan att regeringen och riksdagen behöver
              gå in och specialdestinera några statsbidrag eller komma med onödiga
              pekpinnar uppifrån. Det har gjort att man gör ett mycket banbrytande
              arbete för att öka den digitala delaktigheten i många grupper
              men framför allt bland nyanlända invandrare. Trots att man inte
              trodde att utfallet skulle bli särskilt bra har man faktiskt ökat
              både den digitala kompetensen och känslan av demokratisk delaktighet
              hos människor som är nyanlända i Sverige och som med traditionella
              mått mätt kanske är att betrakta som analfabeter. Det var ingen
              som hade trott att man skulle kunna nå dessa resultat.
            </seg>
            <seg n="96d821f1">
              Det som är riktigt fint i den kråksången är att det inte behöver
              vara så att jag som it-minister eller Monica Green som riksdagsledamot
              sitter här i Riksdagshuset i Helsingfors och talar om exakt hur
              det ska se ut. Om vi ger ett bra fundament och ser till att det
              finns bra förutsättningar för till exempel bibliotek runt om i
              Sverige kan människor utifrån det ta bra egna initiativ och anpassa
              det erbjudande som man till exempel från bibliotekens sida går
              ut med utifrån de behov, det engagemang och det intresse som finns
              lokalt och regionalt. Då kan man också samverka med andra frivilliga
              krafter och göra stora insatser för att öka den digitala delaktigheten.
            </seg>
          </u>
          <note type="speaker" n="355e640b">
            Anf. 130 MONICA GREEN (S):
          </note>
          <u who="monica_green_fc276c" xml:id="i-a5c72902604ee64f-1" n="df3c64cb">
            <seg n="6cce1650">
              Fru talman! Det kan man säkert göra. Det är fantastiskt bra om
              man får bra förutsättningar och inte får pekpinnar från staten,
              som Anna-Karin Hatt ofta brukar påpeka. Men det är inte heller
              fel att man som it-minister lyfter fram de goda exemplen och samlar
              in dem och visar på andra. Om det finns öar av bra exempel runt
              om i landet vore det synd att inte också erbjuda andra i andra
              delar av landet som ännu inte kommit på dessa goda idéer att ta
              del av dem. Det är fantastiskt bra om man kan sprida dem.
            </seg>
            <seg n="ac8a1c5d">
              Nu har vi båda nämnt Östergötland. Det finns andra exempel. Vi
              har till exempel ett projekt i Mälardalen där man har ett internetkafé
              för unga och för äldre som har jobbat mycket bra med återkommande
              inslag för att se till att de blir mer delaktiga och vågar ta
              steget in. Man lägger det på den nivå som deltagarna vill ha det
              på. Det är också ett gott exempel.
            </seg>
            <seg n="e8ff5f9d">
              I stället för att som minister säga att allt är bra, att människor
              hittar på saker själva och att man inte lägger sig i det kan man
              tänka tvärtom och säga att man samlar de goda exemplen, försöker
              sprida dem i hela landet, går i bräschen och visar hur man skulle
              kunna göra. Det kanske till och med behövs riktade anslag för
              att just biblioteken ska ta tag i en sådan fråga och nå icke-användarna.
            </seg>
            <seg n="4674afa1">
              Anna-Karin Hatt nämnde de nyanlända. Man kanske kan lägga in
              tio extra samhällstimmar för människor i etableringsfasen då de
              får möjlighet att ta sig an it-samhället och alla de fördelar
              som det innebär att bli digital. Det går det att göra om man som
              minister visar vad man vill och tydligt samlar det.
            </seg>
            <seg n="ab3d155b">
              Hälften av alla 5565-åringar söker jobb pappersvägen trots att
              arbetsgivarna vill ha ansökan digitalt. Hälften av alla 5565-åringar
              är alltså fortfarande kvar i det gamla systemet. Här borde vi
              kunna göra mer.
            </seg>
            <seg n="c2c1b6b1">
              Väldigt många av de arbetssökande skulle behöva extra skjuts
              i form av att man visar hur de betydligt enklare kan söka jobb
              och till och med kan hitta fler jobb genom att bli digitala.
            </seg>
            <seg n="b8021b98">
              Dessutom kan man visa vad man är duktig på bara man, förstås,
              får hjälp med att skriva cv men också med att hitta andra möjligheter
              och om de arbetssökande får möjlighet att lära sig hur de gör
              en ansökan om jobb och hur de kan använda den nya kunskapen på
              det jobb de eventuellt får och som de sökt via nätet.
            </seg>
            <seg n="9a843b75">
              Mer finns att göra. Jag märker att Anna-Karin Hatt vill mycket,
              och det är jag glad över. Men jag är, som sagt, lite orolig för
              vad som händer sedan, efter som jag sade i mitt första inlägg
              Digidel 2013. Vet Anna-Karin Hatt det?
            </seg>
          </u>
          <note type="speaker" n="a8c08595">
            Anf. 131 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-37" n="53fc4915">
            <seg n="13a9a7ea">
              Fru talman! Digidel är ett frivilligt initiativ som initiativtagarna
              äger. De äger också frågan om vad som ska komma efter Digidel.
              Det är inte något som är regisserat av regeringen och inte heller
              av riksdagen eller av något offentligt organ, utan frivilliga
              organisationer har gått samman och bestämt sig för att driva den
              här kampanjen. Det är väldigt bra.
            </seg>
            <seg n="0d37e1e2">
              Monica Green sade i ett tidigare inlägg att jag klappar dem på
              huvudet. Nej, långt ifrån! Jag lyfter fram dem, visar upp dem
              precis som jag många gånger lyft fram andra goda exempel.
            </seg>
            <seg n="f0817667">
              Jag håller med om att det inte är något fel i att lyfta fram
              goda exempel. Det ska man göra. Det är ett sätt att leda, ett
              sätt att leda samhällsförändringen. Det är precis vad regeringen
              gör i den digitala agendan för Sverige som vi antog i oktober
              förra året. Vi lyfter där fram många goda exempel som andra kan
              inspireras av. Samtidigt gör regeringen stora insatser.
            </seg>
            <seg n="e615febb">
              För bara några veckor sedan inrättade vi Användningsforum som
              syftar till att för första gången få en arena, en plattform, för
              en dialog om hur användbarhet och tillgänglighet beträffande it
              kan öka en arena som saknats och som många frågat efter och en
              arena som regeringen nu erbjuder så att forskare, branschen och
              ideella organisationer kan mötas och föra fram frågorna om användbarhet
              och tillgänglighet beträffande it på en strategiskt hög nivå.
            </seg>
            <seg n="ca479f1a">
              Vartenda år satsar vi nästan 150 miljoner kronor via PTS innovationstävlingar
              som utvecklar en väldigt spännande teknik som är nödvändig till
              exempel för människor som har funktionshinder och som är väldigt
              användbar också för många av oss andra. Så visst visar regeringen
              tydligt vad den vill.
            </seg>
            <seg n="321c296c">
              För första gången har vi nu en horisontell digital agenda för
              Sverige. Det är jag mycket glad och stolt över.
            </seg>
            <seg n="cecc35b5">
              Monica Green sade i sitt förra inlägg att Sverige i dag ligger
              långt framme tack vare satsningar som den socialdemokratiska regeringen
              gjorde för tio femton år sedan. Hon nämnde hem-pc-reformen från
              1998, bredbandsstödet från 2000 och IT i skolan från 1999.
            </seg>
            <seg n="a72559f4">
              Att påstå att Sverige i dag, så pass många år senare, ligger
              bra till tack vare några beslut som Socialdemokraterna fattade
              vid millennieskiftet är ganska förmätet. De insatserna var viktiga
              då. Men sanningen är att det fanns väldigt många eldsjälar i Internetsverige
              som jobbade mycket hårt för att Sverige skulle bli en framstående
              internationell aktör i internetvärlden detta samtidigt som en
              viss kommunikationsminister spekulerade i om internet egentligen
              inte bara var en fluga.
            </seg>
            <seg n="2574462e">
              På många håll gjorde det Socialdemokraterna avsatte till bredbandsstöd
              stor nytta. En hel del investeringar gjordes i framtidssäker teknik.
              Men man måste också se att en stor del av skattebetalarnas pengar
              till den satsningen gick antingen till områden där marknaden själv
              hade kunnat sköta utbyggnaden på ett mer kostnadseffektivt sätt
              eller till teknik som inte visade sig fungera särskilt väl, till
              exempel till Wimaxlösningar.
            </seg>
            <seg n="9e2dca55">
              De statliga medel som Monica Green åsyftar är det bredbandsstöd
              som utgick åren 20012007, sammantaget ungefär 5,25 miljarder kronor.
              Det kan nämnas att bara förra året, alltså under ett enda år,
              investerades 8 ½ miljard kronor i bredbandsutbyggnad av telekomoperatörerna
              i Sverige, enligt PTS.
            </seg>
            <seg n="6d4e014b">
              Bara 2011 års marknadsinvesteringar överstiger med 60 procent
              hela den summa som Socialdemokraterna avsatte till bredbandsstöd.
              Det är sant att bredbandsstödet åren 20012007 gjorde nytta, men
              det bleknar i proportion till de investeringar som marknaden och
              de ideella krafterna gör. Det är det viktigt att lyfta fram.
            </seg>
          </u>
          <note type="speaker" n="2ec43434">
            Anf. 132 MONICA GREEN (S):
          </note>
          <u who="monica_green_fc276c" xml:id="i-a5c72902604ee64f-2" n="df3c64cb">
            <seg n="deb1623f">
              Fru talman! Det är möjligt att Anna-Karin Hatt tycker att det
              vi gjorde var futtigt, att vi borde ha gjort mer och så vidare.
              Men även om hon tycker det är jag helt övertygad om att om vi
              inte hade gjort nämnda satsningar hade Sverige inte blivit världens
              bästa it-land vi har ju fått pris för det. Vi hade då inte hamnat
              där. Och hade vi inte gjort nämnda satsningar hade Anna-Karin
              Hatt med alla sina ambitioner med att överföra EU:s digitala agenda
              till Sverige och så vidare haft en enorm uppförsbacke för att
              få upp Sverige på toppen.
            </seg>
            <seg n="3ff62f81">
              Allt det vi gjorde lade grunden till att Sverige även nu ligger
              på topp. Marknaden gör enormt mycket. Det tycker jag är jättebra.
              Hela tiden har vi sagt att vi ska arbeta i samklang med marknaden
              och kommunerna. Stadsnäten gör enormt mycket. Hälften av det som
              byggts ut är stadsnäten. Jag tror att Anna-Karin Hatt ibland glömmer
              det. Stadsnäten har alltså gjort mycket, och vi ska jobba i samklang;
              vi ska jobba tillsammans. Allt ska inte göras från statens sida,
              men vi ska underlätta och se till att det här blir möjligt där
              marknaden inte bygger.
            </seg>
            <seg n="1fa5b59f">
              Den här debatten handlar dock inte i första hand om en utbyggnad
              av näten, även om också det är viktigt. Med den här debatten ville
              jag Anna-Karin Hatt får tala om andra saker om hon vill det fokusera
              på dem som står utanför och på vad vi ännu mer skulle kunna göra
              för att se till att vi sprider de goda exemplen och för att se
              till att människorna tar steget in i det digitala samhället. Riksdagen
              har gjort det. Vi har nu en särskild app där vi följer kammarens
              arbete. Som riksdagsledamöter har vi inom vårt uppdrag blivit
              mer och mer digitala. Det underlättar vårt uppdrag.
            </seg>
            <seg n="184a77b8">
              I och med detta vet vi att det skulle underlätta för alla människor
              om de fick samma möjlighet och om de fick chansen att komma med
              i it-samhället.
            </seg>
          </u>
          <note type="speaker" n="e78cc8af">
            Anf. 133 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-38" n="53fc4915">
            <seg n="a9d0a78a">
              Fru talman! Det är viktigt för protokollet och för den här debatten
              att lyfta fram hur det verkligen ser ut i Sverige och att konstatera
              att Sverige är det land i Europa, ja, förmodligen det land i världen,
              som har största andelen digitalt delaktig befolkning. Det är jag
              väldigt glad och stolt över. Det är en mycket bra utgångspunkt.
            </seg>
            <seg n="c50d6bef">
              Samtidigt är det så att de människor som av olika skäl kanske
              har man inte vågat, inte kunnat eller inte haft råd ännu inte
              tagit steget in i digital delaktighet måste få chansen att komma
              med. En del av dem har säkert medvetet valt att stå utanför. En
              del av dem har inte gjort det. De som skulle vilja vara digitalt
              delaktiga måste få den chansen.
            </seg>
            <seg n="83e53ffc">
              Det är viktigt att ära den som äras bör. Jag har inga problem
              med att säga: Visst spelade de satsningar som Socialdemokraterna
              gjorde i början av 2000-talet en stor roll då.
            </seg>
            <seg n="32f63da5">
              Men att hävda att utvecklingen i dag, år 2012, beror på några
              Rosengrenspengar vid millennieskiftet är att förringa en hel del
              av de insatser som under tiden sedan dess gjorts, att förringa
              det som andra regeringar än socialdemokratiska regeringar gjort
              och att förringa det som vi i alliansregeringen gjort sedan vi
              tillträdde.
            </seg>
            <seg n="d9bf4ba3">
              Framför allt är det att förringa alla insatser som enskilda eldsjälar,
              ideella organisationer och offentliga arbetare på biblioteken,
              i våra studieförbund och i våra skolor varje dag, varenda kväll,
              veckan runt gör för att hjälpa unga, gamla och andra in i digital
              delaktighet. De har gjort en stor del av det jobb som gör det
              möjligt för väldigt många svenskar att redan i dag vara digitalt
              delaktiga.
            </seg>
            <seg n="7e170ad9">
              Jag är helt övertygad om att för att vi ska nå dem som ännu inte
              kommit in i digital delaktighet är biblioteken och studieförbunden
              två av våra allra viktigaste resurser för att framöver åstadkomma
              det. De har låga trösklar och de når fram till människor som normalt
              inte söker sig till utbildningsinstitutioner. De kommer att spela
              en väldigt stor roll också i framtiden.
            </seg>
            <seg n="afab64e4">
              Slutligen vill jag önska interpellanten en glad sommar.
            </seg>
          </u>
          <note n="b904d74e">
            (MONICA GREEN (S): Detsamma!)
          </note>
          <note n="decaadbb">
            Överläggningen var härmed avslutad.
          </note>
          <note n="b3a3f1a3">
            18 § Svar på interpellation 2011/12:387 om kommunala energibolag
          </note>
          <note type="speaker" n="adf09a10">
            Anf. 134 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-39" n="53fc4915">
            <seg n="8ce41571">
              Fru talman! Kent Persson har frågat mig vilka åtgärder jag kommer
              att vidta för att klargöra regelverket så att energitjänster tillåts
              erbjudas av energibolag oavsett ägarformen.
            </seg>
            <seg n="a59d1bb4">
              Jag vill börja med att förtydliga förutsättningarna för kommunala
              energibolag. Begränsningen för vilken verksamhet kommunala bolag
              får bedriva fastställs av den allmänna kompetensen i kommunallagen.
              Den innebär att bolagets verksamhet ska ha anknytning till kommunens
              geografiska område eller dess medlemmar. En insats som går utanför
              det egna området måste vara av allmänt intresse för kommunens
              invånare.
            </seg>
            <seg n="bfec8f45">
              För kommunala energibolag finns det undantag från begränsningen
              i ellagen och fjärrvärmelagen. Ellagen föreskriver att kommunala
              företag får bedriva produktion och försäljning av el samt därmed
              sammanhängande verksamhet utan anknytning till kommunens område
              eller dess medlemmar. Bestämmelserna infördes för att göra konkurrensvillkoren
              för kommunala elföretag likvärdiga dem som gäller för övriga företag
              på elmarknaden.
            </seg>
            <seg n="6c2d8bea">
              Kommunala företag får även bedriva nätverksamhet i det geografiska
              närområdet i syfte att uppnå en ändamålsenlig nätverksamhet. I
              fjärrvärmelagen föreskrivs att kommunala fjärrvärmeföretag får
              bedriva fjärrvärmeverksamhet i det geografiska närområdet i syfte
              att uppnå en ändamålsenlig fjärrvärmeverksamhet.
            </seg>
            <seg n="dae7edba">
              I konkurrenslagen finns sedan den 1 januari 2010 regler som gör
              det möjligt att i domstol pröva konkurrenskonflikter mellan kommunal
              och privat näringsverksamhet, till exempel när ett kommunalt energibolag
              säljer energitjänster i konkurrens med privata företag. Reglerna
              är inte avsedda att ändra kommunens kompetens enligt kommunallagen,
              men de gör det möjligt att ingripa mot ett förfarande eller en
              verksamhet som snedvrider eller hämmar utvecklingen av en effektiv
              konkurrens på marknaden. Regeländringarna i konkurrenslagstiftningen
              innebär således inte en förändring i sak för de kommunala energibolagen,
              i och med att det främst är kommunallagens bestämmelser som styr
              vilken verksamhet som ett kommunalt energibolag får ägna sig åt.
            </seg>
            <seg n="01ecd5a7">
              Regeringen anser att en väl fungerande marknad för energitjänster
              har stor betydelse för energieffektivisering hos slutkonsumenterna
              och välkomnar en utveckling av den svenska energitjänstemarknaden.
              Energimyndigheten konstaterade i en rapport från 2011 att marknaden
              fortfarande är under utveckling och att den har långt större potential
              än vad som hittills uppnåtts men att det finns vissa faktorer
              som hämmar utvecklingen.
            </seg>
            <seg n="788c2c00">
              Regeringen bedömer att frågan om konkurrensen mellan privata
              och kommunala energibolag måste hanteras i ett helhetsperspektiv
              beträffande åtgärder för att främja utvecklingen av energitjänstemarknaden.
              Energimyndighetens analys ger en översiktlig beskrivning av den
              aktuella situationen, men innan eventuella åtgärder föreslås måste
              kunskapen om marknadssituationen och framför allt konkurrensförhållanden
              mellan olika typer av bolag fördjupas.
            </seg>
            <seg n="f5088a7e">
              I februari i år beslutade därför regeringen att ge ett uppdrag
              till Energimyndigheten att analysera konkurrensförhållandena på
              energitjänstemarknaden, särskilt mellan energibolag och andra
              företag som erbjuder energitjänster samt mellan kommunalt ägda
              energibolag och andra energibolag. Uppdraget ska rapporteras i
              oktober 2012. Först därefter är det möjligt att dra eventuella
              slutsatser av analysen.
            </seg>
          </u>
          <note type="speaker" n="23c5523b">
            Anf. 135 KENT PERSSON (V) replik:
          </note>
          <u who="kent_persson_d7bdf7" xml:id="i-d9cad251a3a63499-0" n="cb6d0080">
            <seg n="f9cee391">
              Herr talman! Jag tackar statsrådet för svaret. Det blev lite
              vänta-och-se av det.
            </seg>
            <seg n="ed398485">
              Många av de energibolag som agerar i Sverige är kommunala energibolag.
              De betyder väldigt mycket för marknadsfunktionen och för upprätthållandet
              av en konkurrens mot de tre stora bolag vi har. De kommunala energibolagen
              har också historiskt sett spelat en stor roll i energiomställningen.
              Det tror jag att vi är ganska överens om.
            </seg>
            <seg n="05dfbd9e">
              Då är frågan: Vad är det egentligen som gäller för de kommunala
              energibolagen? Vi har flera lagstiftningar som står mot varandra.
              Först har vi kommunallagen, där vi talar om de kommunala bolagens
              möjligheter och begränsningar. Sedan har vi ellagen, som klart
              och tydligt säger att kommunala energibolag kan och har rätt att
              erbjuda energitjänster. Det är rätt. Dessutom har vi EU:s energitjänstedirektiv,
              som också klart och tydligt säger att den som levererar eller
              säljer el eller energi även har möjlighet att erbjuda energitjänster.
            </seg>
            <seg n="0ebee48c">
              Mot detta står konkurrenslagstiftningen, och det är här det blir
              lite krångligt. Den gör det nämligen möjligt att anmäla ett kommunalt
              energibolag för obehörig konkurrens eller för snedvridning av
              konkurrensen när det gäller energitjänster. Det blir då möjligt
              att avgöra detta i domstol.
            </seg>
            <seg n="be342d8a">
              Jag tycker att detta är orimligt. Jag skulle vilja se en situation
              där de olika aktörerna på elmarknaden har samma villkor och kan
              agera på samma sätt. Därför blir jag lite fundersam över svaret
              och vad regeringens inställning är. Är det rimligt att en domstol
              ska avgöra vad en energitjänst är och om den är konkurrenssnedvridande?
              Utredningen är jag också lite fundersam över. Den ska ta ett helhetsperspektiv
              beträffande åtgärder för att främja utvecklingen av energitjänstemarknaden.
              Vad är det egentligen för helhetsperspektiv denna utredning ska
              ta? Det framgår inte av svaret, och det har inte heller framgått
              när jag har försökt att ta reda på direktiven till utredningen.
            </seg>
            <seg n="1d9e0607">
              Att energitjänstemarknaden kommer att växa är jag övertygad om,
              inte minst mot bakgrund av att vi nyligen har tagit beslut om
              timmätning. Det är en fråga Vänsterpartiet har drivit under många
              år. Får vi dessutom ett beslut i kammaren om nettodebitering kommer
              det att driva på energitjänstemarknaden på ett alldeles utmärkt
              sätt. Detta ska ses i perspektivet att energitjänster är en del
              av hela energieffektiviseringsprogrammet och därmed bör spela
              en stor roll. Jag tycker då att det är rimligt att kommunala bolag
              också kan erbjuda personer energitjänster där de sparar energi.
            </seg>
            <seg n="ac779fe5">
              Mina frågor är: Vad innebär helhetsperspektivet? Är det rimligt
              att en domstol ska avgöra vad som är energitjänst och om det är
              konkurrenssnedvridande eller inte?
            </seg>
          </u>
          <note type="speaker" n="7f545f47">
            Anf. 136 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-40" n="53fc4915">
            <seg n="42541eeb">
              Herr talman! Energieffektivisering är en av de allra viktigaste
              åtgärderna vi kan vidta för att komma vidare i klimat- och energiomställningen.
              De frågor som har upptagit allra mest av min tid sedan jag blev
              energiminister förra hösten är förhandlingarna kring det reviderade
              energieffektiviseringsdirektivet i EU.
            </seg>
            <seg n="3126c86c">
              Så sent som i fredags, på ministerrådet, lyckades vi enas om
              att godkänna den kompromiss det danska ordförandeskapet hade förhandlat
              fram med kommissionen och parlamentet. Den är väldigt bra och
              innebär att vi kommer att ta ett riktigt stort steg mot att nå
              målet om att öka energieffektiviteten med 20 procent till 2020.
              Sverige har verkligen ansträngt sig för att föra det arbetet tydligt
              framåt i EU och bidragit till att vi nu kan få detta direktiv
              på plats.
            </seg>
            <seg n="8c53528a">
              Direktivet i sig innebär att marknaden och energitjänsterna är
              väldigt mycket i ropet nu. Det är också ett av skälen till att
              regeringen valde att ge uppdraget till Energimyndigheten att på
              djupet specialstudera hur marknaden verkligen ser ut. Vi vet nämligen
              att det är en marknad som växer snabbt. Den är under framväxt
              och stadd i stark förändring, och vi vet inte allting om exakt
              hur det ser ut i dag.
            </seg>
            <seg n="566495d7">
              Regeringens linje är att det som sätter gränserna för kommunernas
              verksamhet bör grundas på lokaliseringsprincipen i kommunallagen.
              Ska man göra undantag från denna lokaliseringsprincip bör man
              göra det med väldigt stor återhållsamhet, med tanke på dess grundläggande
              principiella värde för den kommunala verksamheten.
            </seg>
            <seg n="842993da">
              Nya lagstiftade förslag om undantag från lokaliseringsprincipen,
              eller för den delen självkostnadsprinciperna, måste bygga på en
              branschanalys där man ser om det föreligger ett marknadsmisslyckande,
              om det är så att de privata alternativen helt saknas eller om
              det kan vara motiverat att det offentliga ingriper för att förbättra
              marknadens funktionssätt genom att till exempel eliminera etableringshinder
              eller skapa stordriftsfördelar eller ökad effektivitet.
            </seg>
            <seg n="38d88e6e">
              För att veta om ett marknadsmisslyckande som motiverar att man
              gör undantag från den starka principen om lokalisering i kommunallagen
              föreligger behöver vi dock få svaret från Energimyndigheten.
            </seg>
            <seg n="ac3b2d18">
              Det är ingen hemlighet, för att uttrycka det milt, att Kent Persson
              och jag har lite olika syn på hur man ska betrakta olika typer
              av företag på den svenska marknaden. För mig är det viktigt att
              inte gå in och säga att kommunala energiföretag generellt sett
              skulle omfattas av ett undantag från lokaliseringsprincipen. Kommunala
              energibolag ägnar sig ju ibland även åt verksamhet som inte hör
              samman med vare sig produktion av eller handel med el. Det skulle
              få långtgående konsekvenser om vi från regeringens och även riksdagens
              sida gick in och sade att alla kommunala energibolag i alla avseenden
              skulle vara undantagna från lokaliseringsprincipen. I så fall
              är det viktigt att de kommunala principerna alltjämt gäller.
            </seg>
            <seg n="40c0a3df">
              Vi har den ordningen i Sverige att när det gäller den detaljerade
              uttolkningen och tillämpningen av lagar har vi rättsvårdande instanser
              som ska tolka dessa i slutändan. Det gör också att de exakta gränsdragningarna
              är och bör vara en fråga för rättstillämpningen.
            </seg>
          </u>
          <note type="speaker" n="9a4a9772">
            Anf. 137 KENT PERSSON (V):
          </note>
          <u who="kent_persson_d7bdf7" xml:id="i-d9cad251a3a63499-1" n="cb6d0080">
            <seg n="e38392c1">
              Herr talman! Det blev lite tydligare nu vad statsrådet menar
              när det gäller de kommunala energibolagen. Det gör mig lite orolig.
              Självfallet finns det undantag i ellagen för lokaliseringsprincipen
              när det gäller att sälja energi och energitjänster. Detta undantag
              finns.
            </seg>
            <seg n="b6c228ec">
              Jag tolkar statsrådets svar nu som att man kanske ska ta och
              se över detta undantag och att det inte borde gälla energitjänster.
              Jag kan inte tolka det på något annat sätt. Jag hade önskat att
              jag hade kunnat göra det, för det måste finnas en rimlighet i
              att de kommunala energibolagen har samma möjligheter och kan konkurrera
              på marknaden på samma villkor som de privata eller de statliga
              energibolagen oavsett vilket land de kommer ifrån. Detta öppnar
              upp för att ett kommunalt energibolag i Danmark eller Finland
              skulle kunna komma in och agera och sälja energitjänster i svenska
              kommuner. Utländska stater skulle också kunna göra på detta sätt.
            </seg>
            <seg n="2895e26d">
              Jag har ingenting alls emot att det utvecklas en privat energitjänstemarknad.
              En sådan kommer att växa fram. Jag har träffat flera företag som
              är på gång med energitjänster. Enligt dem finns det inte några
              som helst problem med att kommuner eller kommunala bolag också
              erbjuder energitjänster. Det finns en konkurrens, och denna konkurrens
              är bra. Ju fler aktörer som finns, desto bättre utbud kommer det
              att finnas och desto bättre utveckling av nya energitjänster.
            </seg>
            <seg n="1d40ff2f">
              Vi får inte heller glömma bort att det inom de kommunala energibolagen
              finns en oerhört stor kompetens som har byggts upp under ett flertal
              år. Det vore märkligt och olyckligt om de inte skulle kunna fortsätta
              med sitt arbete.
            </seg>
            <seg n="2f12c86e">
              Den osäkerhet som många energibolag känner med lagstiftningen
              gör att utvecklingen står stilla. Man törs eller kan inte göra
              något. Så tolkar jag det. Däremot kan vi se att privata energibolag
              är ute på banan och erbjuder energitjänster medan de kommunala
              känner en oro för vad som gäller.
            </seg>
            <seg n="deff7414">
              Jag måste upprepa min fråga: Är det inte tydligt och klart att
              vi när EU-direktivet om energitjänster säger att den som säljer
              energi också har möjlighet att erbjuda energitjänster borde ha
              detta undantag i konkurrenslagen? På så sätt skulle vi slippa
              ifrån denna oro.
            </seg>
          </u>
          <note type="speaker" n="f272c6a4">
            Anf. 138 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-41" n="53fc4915">
            <seg n="ef794a76">
              Herr talman! Det som Kent Persson sade och som jag relaterade
              till och reflekterade över var att han tyckte att alla aktörer
              skulle ha samma villkor så att de kunde agera på samma sätt. Det
              var mot den bakgrunden jag gav mitt svar. Jag har över huvud taget
              inga planer på att förändra de undantag som finns i ellagen eller
              för den delen i fjärrvärmelagen.
            </seg>
            <seg n="d4dc816b">
              Däremot är det viktigt att hålla reda på vad den grundläggande
              principen är. Det var detta resonemang jag gav mig in i. Man måste
              hålla reda på när vi tycker att det är motiverat att vi från den
              offentliga sidan med skattebetalarnas pengar går in och skapar
              offentliga företag för att konkurrera på en privat marknad. Min
              och regeringens syn är att det kan finnas tillfällen när det är
              motiverat. Det kan finnas tillfällen när det finns marknadsmisslyckanden,
              där privata aktörer inte kan fylla behovet eller där man tydligt
              kan visa att en offentlig aktör kan bidra till att marknaden fungerar
              bättre. Det kan också finnas ett starkt samhällsintresse som motiverar
              en hel del av de statligt ägda företagen, till exempel.
            </seg>
            <seg n="bbbad038">
              Denna energitjänstemarknad är nu under snabb framväxt. Den är
              inte mogen. Den har inte satt sig. Vi vet inte om det finns den
              typ av skäl som motiverar att vi går in och tydligt gör avsteg
              från de grundprinciper som finns i kommunallagen. Det är just
              därför jag har bett Energimyndigheten att gå på djupet med frågeställningen
              men att också återkomma med en del förslag som kan göra att energitjänstemarknaden
              främjas och kan utvecklas på ett ännu bättre sätt.
            </seg>
            <seg n="b627e9bf">
              En av de saker som Energimyndigheten ska återkomma med i sitt
              uppdrag är att föreslå olika tänkbara utformningar av ett certifieringssystem
              för energitjänsteleverantörer eller ett motsvarande kvalificeringssystem
              för leverantörer av energitjänster. Det är någonting som jag tror
              vore bra i grunden för att kvalitetssäkra den typ av aktörer som
              nu växer fram på marknaden. Det är olika typer av aktörer som
              ger sig in på den.
            </seg>
            <seg n="2c3fa3fd">
              För mig som ansvarigt statsråd och som den som har i uppdrag
              att ta initiativ till och föreslå eventuell lagstiftning på området
              är det viktigt att ha bra på fötterna. Om vi öppnar upp för offentliga
              aktörer att tydligt ge sig in på marknaden innebär det att vi
              stör en marknads funktionssätt. Det är jag beredd att göra om
              det skulle visa sig att det finns goda skäl att göra det. Men
              innan vi har tagit emot Energimyndighetens analys och rapport
              vet vi ju inte om det finns sådana skäl. Till dess att dessa skäl
              är presenterade för mig kommer jag att avhålla mig från att ställa
              i utsikt att vi tänker göra några förändringar på området.
            </seg>
          </u>
          <note type="speaker" n="111e1ff3">
            Anf. 139 KENT PERSSON (V):
          </note>
          <u who="kent_persson_d7bdf7" xml:id="i-d9cad251a3a63499-2" n="cb6d0080">
            <seg n="d406d28e">
              Herr talman! Jag tackar statsrådet. Jag blev lite klokare nu.
              Lagen gäller. Möjligheter att erbjuda energitjänster gäller och
              likaså EU:s energitjänstedirektiv. Så tolkar jag det.
            </seg>
            <seg n="b65f76ac">
              Jag kan förstå att statsrådet vill ha på fötterna innan man tar
              ställning. Jag ser också att det finns en utredning, och jag får
              väl vänta och se vad den säger och vilka slutsatser regeringen
              kommer att dra när det gäller den. Förhoppningsvis blir det någonting
              bra av det, och då behöver jag inte återkomma. Annars kommer jag
              att göra det med ytterligare interpellationer.
            </seg>
            <seg n="cae3e40f">
              Jag önskar statsrådet en trevlig sommarledighet.
            </seg>
          </u>
          <note type="speaker" n="35fbd090">
            Anf. 140 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-42" n="53fc4915">
            <seg n="e6900759">
              Herr talman! Kent Persson och jag delar synen på att energieffektivisering
              är extremt viktigt för att fortsätta omställningen av vårt samhälle
              i mer hållbar riktning för att klara klimatutmaningen och omställningen
              till förnybar energi. Det har märkts i denna debatt, och det har
              märkts i många andra debatter som vi har haft tidigare.
            </seg>
            <seg n="1eb99aa1">
              Sedan har vi lite olika ingångsvärden i vad det är för typ av
              verktyg som vi behöver använda för att främja denna utveckling,
              och det ska man ha stor respekt för. Jag är glad att Kent Persson
              bekräftar att det är viktigt att man har gott på fötterna innan
              man ger sig in och föreslår förändringar på denna typ av marknader.
              Det är viktigt med tydliga spelregler, långsiktiga spelregler
              och spelregler som aktörerna, oavsett om de är privata eller offentliga,
              kan lita på håller och håller över tid.
            </seg>
            <seg n="ffab5c47">
              Därmed tackar jag Kent Persson för debatten och önskar honom
              en glad sommarledighet och en avkopplande sådan, så långt den
              nu kan vara det.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="3dfeb367">
            19 § Svar på interpellation 2011/12:406 om vindkraftsvinster
          </note>
          <note type="speaker" n="64a603fb">
            Anf. 141 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-43" n="53fc4915">
            <seg n="fa78efd7">
              Herr talman! Gunnar Sandberg har frågat mig om jag avser att
              komma med ett lagförslag om berörda kommuners rätt till vinster
              från vindkraften i form av bygdemedel.
            </seg>
            <seg n="2c97b5e1">
              Det är positivt och angeläget att projektörer av vindkraft eftersträvar
              att få ett folkligt stöd för sina etableringar. Ett sätt kan vara
              att erbjuda bygdepeng. Därutöver finns många andra sätt att skapa
              lokal och regional förankring.
            </seg>
            <seg n="43ef3b23">
              Inte minst har vindkraften positiva effekter för den direkt berörda
              markägaren men också på den regionala utvecklingen genom att många
              arbetstillfällen skapas under byggnationen. Vindkraften bidrar
              även på sikt till den lokala ekonomin via behov av driftspersonal
              och genom upphandling av lokala entreprenörer för snöröjning med
              mera.
            </seg>
            <seg n="7ee32635">
              Det finns i dag inget som hindrar att kommuner påtalar att det
              är angeläget att vindkraftsföretag för tillbaka en del av sina
              vinster till det lokala föreningslivet. Däremot finns det inget
              lagstöd för någon kommun att kräva en bygdepeng för de tillstånd
              som kommunen behöver ge för att det ska kunna byggas vindkraftverk.
            </seg>
            <seg n="6c54dec9">
              Frågor om exempelvis bygdemedel har behandlats av näringsutskottet
              vid ett flertal tillfällen de senaste åren, och samtliga motionsyrkanden
              har avstyrkts.
            </seg>
            <seg n="a387d71b">
              Frågan om en eventuell delning av vinsterna från vindkraften
              är något som man bäst hanterar mellan den enskilde vindkraftsprojektören
              och lokalsamhället eftersom förutsättningarna kan variera mycket
              från fall till fall.
            </seg>
            <seg n="cdd0b1b2">
              Jag avser därför inte att komma med ett lagförslag om berörda
              kommuners rätt till vinster från vindkraften i form av bygdemedel
              men ser mycket positivt på att fler vindkraftsprojektörer på olika
              sätt anstränger sig för att skapa en god lokal förankring för
              olika vindkraftsetableringar. God lokal förankring kan även öka
              möjligheten att använda bra vindlägen utifrån goda lokala förutsättningar.
            </seg>
          </u>
          <note type="speaker" n="d54020a6">
            Anf. 142 GUNNAR SANDBERG (S):
          </note>
          <u who="gunnar_sandberg_be2938" xml:id="i-8343d9d44c2a63a2-0" n="b321ac1d">
            <seg n="585e2b0c">
              Herr talman! Jag tackar ministern för svaret på min interpellation,
              fast det var en besvikelse. Nog förväntar jag mig större förståelse
              för landsbygdens problem av en centerpartistisk minister.
            </seg>
            <seg n="3384b742">
              Som jag skriver i min interpellation har vindkraften på kort
              tid utvecklats till en viktig gren inom den svenska energisektorn.
              Utbyggnaden av vindkraftsparker pågår i hög takt, inte minst i
              Norrland. Det är bra att vi kan ersätta fossila bränslen med miljövänlig
              energi. Men allting har två sidor, och så även vindkraften.
            </seg>
            <seg n="3ca156f0">
              Vindkraften påverkar mycket påtagligt i bygder där vindkraftsparker
              byggs upp. Det är särskilt tydligt i fjällvärlden. Det är livsmiljön
              för de boende som påverkas på många olika sätt när stora vindkraftverk
              byggs upp i närheten. Till att börja med innebär alla transporter
              under byggperioden buller och trafikstörningar. Det är ändå övergående
              problem, men när kraftverken är på plats har naturen och landskapet
              förändrats för alltid av nytillkomna vägar, ledningsgator och
              själva kraftverken. Höga vindkraftverk syns upp till en mil och
              ännu längre från parkerna, och ljudnivåerna är mycket besvärande
              på sina ställen. Mycket av naturupplevelserna för de boende har
              försvunnit och kommer aldrig tillbaka. Detta påverkar också förutsättningarna
              för andra verksamheter, som till exempel rennäring och turism.
              Särskilt för turismen är det ett stort bakslag när vildmarken
              går förlorad.
            </seg>
            <seg n="2532b466">
              Vindkraftverk påverkar bygderna men ger väldigt lite tillbaka.
              Under uppbyggnadstiden tillkommer det knappast några arbetstillfällen
              eftersom kraftbolagen tar sina specialister med sig utifrån. När
              kraftverket är klart är det ytterst få personer som behövs för
              tillsyn av det. Inte heller snöröjning, som ministern skriver
              i sitt svar, leder till särskilt många jobb, och snöröjarna behöver
              inte komma från den kommun där vindkraftverken finns. Vinsterna
              från energin går till bolagsägarna.
            </seg>
            <seg n="56396d8c">
              Därför måste man söka alternativa vägar för att ersätta bygder
              för de förlorade värdena så att de får del av de stora vinster
              som vindkraften genererar. Det är inte minst viktigt för att skapa
              den goda lokala förankring som ministern efterlyser.
            </seg>
            <seg n="bb188a6a">
              I länder som är jämförbara med Sverige är det självklart att
              den lokala nivån får del av vindkraftens vinster. Det är dessutom
              en princip som införs på allt fler ställen, både i länder där
              rätten till lokal ersättning är lagfäst och i länder där den är
              frivillig. I till exempel Norge, Skottland, Tyskland och Spanien
              är ersättningen avsevärt högre än vad kraftbolagen betalar i Sverige.
              Där varierar summan från 1 procent till över 3 procent. I Sverige
              finns det avtal om 0,2 procent, men de berörda kommunerna i Sverige
              är överens om att nivån borde vara åtminstone 0,5 procent.
            </seg>
            <seg n="c75338b1">
              När man tar naturresurser från en bygd är det självklart att
              bygden måste få något tillbaka. Det handlar om bygdens överlevnad.
              Den svenska landsbygden är i stort behov av investeringar för
              att kunna utvecklas. Bättre vägar, bredband med ordentlig kapacitet
              och telefoner som fungerar överallt är bara några exempel. Till
              utbyggnad av infrastruktur och annat som skapar tillväxt behövs
              stora resurser, till exempel bygdemedel från vindkraftsvinster.
              Små orter har svårt att hävda sig mot storbolag. Därför måste
              deras rätt till bygdemedel garanteras i lag. Jag är mycket besviken
              över att ministern inte är beredd att föreslå en sådan lag.
            </seg>
          </u>
          <note type="speaker" n="34baaa79">
            Anf. 143 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-44" n="53fc4915">
            <seg n="1b70a73f">
              Herr talman! Som jag sade i svaret är jag mycket positiv till
              att vindkraftsprojektörer tar ansvar för att delar av de intäkter
              som de får ger olika former av återbäring till de människor som
              lever i närheten av deras anläggningar.
            </seg>
            <seg n="195ca3ed">
              Som alternativ, eller för den delen som komplement, till en bygdepeng
              erbjuder flera vindkraftsprojektörer i dagsläget möjlighet till
              delägande. Riksföreningen Hela Sverige ska leva har tillsammans
              med ett antal intressenter tagit fram en mycket spännande modell
              för delägande och för bygdepengar. Även organisationen Svensk
              Vindkraftförening har tydligt tagit ställning för just den modellen.
              I den modellen anger man att minst 10 procent av en anläggning
              ska erbjudas för lokalt ägande och att den berörda bygden ska
              dra nytta av etableringen i form av bygdepengar. Den återbäringen
              från vindkraften är dock en frivillig överenskommelse mellan vindkraftsägaren
              och den berörda bygden. Det tycker jag i grunden är något mycket
              bra.
            </seg>
            <seg n="50649650">
              Att i svensk lagstiftning introducera ett moment av att privata
              aktörer ska vara tvungna att betala något slags ersättning för
              att komma i åtnjutande av kommunala tillstånd för att uppföra
              en vindkraftsanläggning känns väldigt främmande för mig.
            </seg>
            <seg n="79063072">
              Andra exempel som man nu arbetar mycket konkret med handlar om
              projektörer som har träffat avtal om att rusta upp någon av bygdens
              gemensamhetsanläggningar som kanske behövs under byggfasen, men
              där upprustningen kommer att fungera långt efter att bygget av
              till exempel en vindkraftspark har avslutats. Det är ytterligare
              ett sätt att återföra en del medel till bygden.
            </seg>
            <seg n="8fd937e3">
              Båda dessa exempel visar att behoven skiljer sig åt mellan olika
              byar, olika samhällen och olika regioner. Det är just därför som
              det här området lämpar sig sällsynt illa för en likformig statlig
              reglering.
            </seg>
            <seg n="d6dd6065">
              Jag tycker att det är lite spännande att lyssna på Gunnar Sandberg.
              En hel del handlar om vilka perspektiv man väljer. Ser man omställningen
              av energisystemet till ett förnybart energisystem som ett hinder,
              ett ok, i första hand eller ser man den som en möjlighet?
            </seg>
            <seg n="8f96eb9f">
              Jag ser att den omställning till mer förnybar energi, oavsett
              om det är vindkraft, solkraft eller biobränslen, som nu sker väldigt
              snabbt innebär att mycket av svensk landsbygd och glesbygd sitter
              på ett grönt guld som äntligen kommer till användning. Man får
              helt plötsligt en ny utkomstmöjlighet i många delar av landet.
            </seg>
            <seg n="014a35d8">
              Vindkraftsutbyggnaden innebär en väldigt stor möjlighet för landsbygden
              att få in lokalt kapital som behövs för att man ska kunna utveckla
              sin egen bygd. Allra mest glädjande är det för regioner som tidigare
              har haft eller har kärva ekonomiska villkor, som skogsbygderna
              i olika delar av Sverige. Med inkomster direkt eller indirekt
              från vindkraften kan det lokala samhället och den lokala ekonomin
              utvecklas på fler områden, till exempel när det gäller utbyggnaden
              av bredband i hela landet eller för den delen att stärka den lokala
              servicen.
            </seg>
          </u>
          <note type="speaker" n="15d0695d">
            Anf. 144 GUNNAR SANDBERG (S):
          </note>
          <u who="gunnar_sandberg_be2938" xml:id="i-8343d9d44c2a63a2-1" n="b321ac1d">
            <seg n="9a1791c5">
              Herr talman! Ministern nämner att man kan köpa in sig och bli
              andelsägare i vindkraftsparker, men på många av de små ställena
              på landsbygden saknas det kapital. Man har inte den möjligheten.
              Små kommuner tycker att det är riskfyllt. Man saknar kapital,
              och därför är det få kommuner som gör det.
            </seg>
            <seg n="ddb13cc9">
              Vi behöver arbetstillfällen på landsbygden. Både ministern och
              jag vill ju se en utbyggnad av vindkraften. En återbäring på vindkraftens
              vinster på 1 procent av bruttointäkterna från verken skulle underlätta
              för nya vindkraftsparker.
            </seg>
            <seg n="4e5732a6">
              I dag är det markägaren som kan dra in hundratusentals kronor
              årligen i arrendeavgifter, medan en ägare av markskiftet tio meter
              därifrån kammar noll. Detta skapar motsättningar. Det skapar avundsjuka,
              avundsamhet och irritation som sliter isär byarna på landsbygden.
              Det underlättar inte att man bygger, och det utvecklar inte bygderna
              framåt nämnvärt mycket, ministern.
            </seg>
            <seg n="6172b667">
              Vindkraftsbolagen behöver också öka kapaciteten på huvudkabeln
              så att nya vindkraftsparker kan docka på. Vi är i ett läge i dag
              där några inte kommer att få plats. Jag tycker att ministern borde
              trycka på så att man bygger ut kabeln.
            </seg>
            <seg n="daa0f6c6">
              Jag vill upprepa att vindkraftsutbyggnaden ger få arbetstillfällen
              lokalt om man inte gör överenskommelser. Man skyller från kraftbolagen
              på att det inte finns rätt kompetens lokalt, men anledningen är
              nog snarare att vi har fått vindkraftsrallare. Först hade vi järnvägsrallarna,
              sedan kom vattenrallarna och nu har vi vindkraftsrallarna. Det
              är mest folk utifrån som får jobben under uppbyggnaden. Det vi
              kan hoppas på långsiktigt är att vi kan utbilda servicegrupper
              som klarar den dagliga tillsynen. Det kan vara folk som bor lokalt,
              men det blir inte många människor. När de stora jobben ska göras
              kommer det experter utifrån, troligen från andra länder eftersom
              vi själva inte har någon tillverkningsindustri för vindkraften
              i Sverige.
            </seg>
            <seg n="ea2946d7">
              I ett modernt samhälle tar man miljöansvar där man producerar,
              och det ansvaret innebär bland annat en ersättning till de närboende.
              Man kan inte bara klampa in och ta för sig. Det, ministern, tillhör
              en förgången tid.
            </seg>
            <seg n="8f1dcea0">
              Jag får önska ministern och alla er som lyssnar en glad midsommar!
            </seg>
          </u>
          <note type="speaker" n="b97a7d6e">
            Anf. 145 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-45" n="53fc4915">
            <seg n="c980b003">
              Herr talman! Gunnar Sandberg säger att man inte bara kan klampa
              in och ta för sig. Nej, det håller jag helt och hållet med om.
              Det är just därför som det är extremt viktigt att stå starka bakom
              de principer som vi har när det gäller äganderätten och respekten
              för enskild egendom. Det finns inte en enda vindkraftsbyggare
              som kan gå in och konfiskera mark av en privat markägare utan
              att betala vederbörlig ersättning till markägaren.
            </seg>
            <seg n="4c0c1738">
              Sedan finns det bra exempel och mindre bra exempel på hur vindkraftsprojektörer
              har arbetat. Det finns också en tydlig utveckling där man kan
              se att vindkraftsprojektörer lär sig över tid vilka modeller de
              behöver arbeta med för att skapa en lokal förankring. Det är helt
              nödvändigt för dem att de kan få en lokal förankring, för på det
              sättet kan de komma i åtnjutande av de allra bästa vindlägena.
              Det gör att fler vinkraftsprojektörer än tidigare i dag arbetar
              med att hitta sätt att återföra medel till en hel bygd eller till
              fler markägare än bara den som är direkt berörd av det enskilda
              vindkraftverket eller den enskilda vindkraftsparken. Det skapar
              många gånger en större lokal acceptans och ett större lokalt engagemang
              i detta.
            </seg>
            <seg n="55c46c30">
              Gunnar Sandberg lyfte också fram att det finns ett stort behov
              av att bygga ut elnätet för att klara av att ta emot all den förnybara
              energi som nu växer så att det knakar i Sverige. Det är helt korrekt.
              Jag tror att en av de riktigt stora utmaningar vi har framöver
              är att bygga om vårt elnät från att vara uppbyggt för att klara
              av att mata ut mycket el från ett fåtal stora elproduktionsanläggningar
              kärnkraft och storskalig vattenkraft på några få ställen i landet
              till många små konsumenter till att klara av att ta emot en flora
              av energikällor som är utspridda över hela landet och som är fler
              och mer diversifierade. Produktionen varierar också på ett helt
              annat sätt än vad den gör i ett kärnkraftverk eller vattenkraftverk.
              Vindkraft går bra när vinden är sådan, och solceller levererar
              mycket när solen är sådan, men de levererar mindre när förutsättningarna
              är sämre.
            </seg>
            <seg n="e799e3b6">
              Det är just därför som regeringen nu gör stora investeringar
              i det svenska elnätet via Svenska kraftnät. Så sent som i dag
              har regeringen fattat beslut om att bevilja koncession för den
              norra delen av Sydvästlänken, vilket kommer att öka överföringskapaciteten
              med 25 procent från norra till södra Sverige. Det är viktigt för
              att få in mer förnybar energi i hela systemet samtidigt som det
              är helt avgörande för att minimera risken för prisskillnader mellan
              framför allt prisområde 3 och 4 i södra Sverige.
            </seg>
            <seg n="ec2caad3">
              Dessutom och det vill jag gärna nämna i det här sammanhanget,
              eftersom Gunnar Sandberg lyfte upp frågan om att bygga ut elnätet
              arbetar regeringen nu med det som vi kallar tröskeleffekter. Vi
              behöver få till en ordning där man får en delning mellan vindkraftsbyggen
              av de anslutningskostnader som krävs för att man ska kunna bygga
              ut elnät till platser där det i dagsläget kanske inte finns något
              elnät men där det finns god vind att ta vara på.
            </seg>
            <seg n="e3689e52">
              Allt detta är exempel på sådant som regeringen kan och ska göra
              för att underlätta utbyggnaden av förnybar elproduktion och framför
              allt vindkraft i Sverige. Men att från statens sida i detalj föreskriva
              att det ska finnas en bygdepeng och exakt hur den ska se ut tycker
              jag är fel väg att gå. Jag tycker att det är bra om projektörer
              vill använda den metoden eller andra metoder, men jag tycker att
              det är lika bra att man lokalt och regionalt faktiskt har frihet
              att ställa krav och föra en dialog om exakt vad det är för typ
              av återbäring som kan vara aktuell och behövs i de lokala och
              regionala fallen.
            </seg>
            <seg n="e4bcf77f">
              Jag vill önska Gunnar Sandberg en glad sommar!
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="92ae3ef4">
            20 § Svar på interpellation 2011/12:413 om brister i postutdelning
          </note>
          <note type="speaker" n="17739c7f">
            Anf. 146 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-46" n="53fc4915">
            <seg n="2d34711d">
              Herr talman! Eva-Lena Jansson har frågat mig om jag avser att
              vidta några åtgärder i syfte att säkerställa en för samhället
              effektiv, sammanhållen och tillförlitlig posttjänst.
            </seg>
            <seg n="7472b26b">
              Regeringen och riksdagen har sedan tidigare fattat beslut om
              viktiga åtgärder för att säkerställa att vi har en posttjänst
              av god kvalitet i hela Sverige. Enligt det postpolitiska målet,
              som beslutats av riksdagen, ska det finnas en posttjänst av god
              kvalitet i hela landet som innebär att alla kan ta emot brev och
              andra försändelser som väger högst 20 kilo. Det ska också finnas
              en möjlighet för alla att få sådana försändelser befordrade till
              rimliga priser. Dessutom ska enstaka försändelser befordras till
              enhetliga priser. Det ska också finnas möjlighet att försäkra
              sådana försändelser och få kvitto från mottagaren på att försändelsen
              har tagits emot.
            </seg>
            <seg n="a7a56eb7">
              Enligt postlagen krävs det tillstånd för att få bedriva postverksamhet,
              och tillstånden är förenade med särskilda tillståndsvillkor. Post
              Nords dotterbolag Posten AB ska enligt sina tillståndsvillkor
              tillhandahålla den samhällsomfattande posttjänsten i Sverige.
              Det innefattar just de krav på postverksamheten som det postpolitiska
              målet beskriver.
            </seg>
            <seg n="41565588">
              Post- och telestyrelsen, PTS, är den myndighet som är utsedd
              av regeringen för att meddela tillstånd för postverksamhet och
              att utöva tillsyn. Myndigheten har mandat att fatta beslut om
              åtgärder som behövs för att lagen och tillståndsvillkoren ska
              följas.
            </seg>
            <seg n="b50bc1d7">
              Posten ska både tillhandahålla en samhällsomfattande posttjänst
              och bedriva en lönsam verksamhet. För att kunna nå båda dessa
              mål måste bolaget ha möjlighet att göra förändringar i sin verksamhet.
              Förändringarna får dock aldrig äventyra kvaliteten i postverksamheten,
              utan villkoren för den samhällsomfattande posttjänsten ska naturligtvis
              uppfyllas.
            </seg>
            <seg n="90207ccd">
              I PTS rapport Service och konkurrens 2012 från april 2012 framgår
              att PTS bedömer att Posten under 2011 har fullgjort sina åtaganden
              beträffande den samhällsomfattande posttjänsten på ett tillfredställande
              sätt. Genom dialog med Posten och krav på åtgärder ser PTS till
              att förbättringar sker när det behövs.
            </seg>
            <seg n="22a0b594">
              Under 2011 initierade PTS ett tillsynsärende gentemot Posten
              gällande bristfällig postutdelning i södra Helsingfors. En åtgärdsplan
              togs fram, och enligt PTS har insatserna fått önskad effekt, vilket
              bekräftades av de kvalitetsmätningar som utförs på området.
            </seg>
            <seg n="260deb01">
              Regeringen är angelägen om att vi har en postservice av god kvalitet
              och hög tillgänglighet i hela landet. Det är därför som staten
              nu, precis som tidigare, ställer långtgående krav på tillhandahållandet
              av den samhällsomfattande posttjänsten. För närvarande finner
              jag inga skäl att vidta ytterligare åtgärder utan har fullt förtroende
              för PTS tillsyn på postområdet.
            </seg>
          </u>
          <note type="speaker" n="92d332bc">
            Anf. 147 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-b767b838b18a338a-0" n="3652d59a">
            <seg n="8d05bb54">
              Herr talman! Tack, statsrådet, för svaret! Som framgår i min
              interpellation har det kommit fram uppgifter både i medierna och
              från anställda på Post Nord att det finns brister i den nuvarande
              postutdelningen. I sitt svar hänvisar statsrådet till ett tillsynsärende
              som PTS initierade under 2011 och till att en åtgärdsplan har
              tagit fram. Enligt PTS har insatsen fått önskad effekt, vilket
              bekräftas av de kvalitetsmätningar som utförs på området. Då vill
              jag fråga statsrådet: Vad är det för kvalitetsmätningar som har
              gjorts? För vem har kvaliteten förbättrats?
            </seg>
            <seg n="d8fd5b35">
              Det finns ett besparingsprogram som har lett till stora personalreduceringar.
              Det hänger kanske ihop med vinstkravet som regeringen har ställt
              på Posten. Posten gjorde en vinstutdelning på 1 miljard som fördelades
              på danska och svenska staten samtidigt som man gjorde besparingar
              på drygt 1 miljard. Det där har fått konsekvenser.
            </seg>
            <seg n="509d03e4">
              A-post, övernattbefordrad post, kommer inte fram rätt dag till
              kunden. Den post som ska eftersändas till personer som bytt adress
              eftersänds sporadiskt i stället för varje dag. Effekter för enskilda
              kan uppstå i form av missade läkarbesök då kallelser inte kommer
              fram. När besked från Försäkringskassan fördröjs kan personer
              hindras från att överklaga i rätt tid och så vidare.
            </seg>
            <seg n="6ae994c0">
              För bara några veckor sedan demonstrerade brevbärarna i Helsingfors
              och ropade: Vi är människor, inte maskiner! Nej till börsutdelning,
              ja till postutdelning!
            </seg>
            <seg n="dabb9fc7">
              Det man uppfattade av de anställda var att regeringens krav på
              att göra Post Nord till ett börsmässigt företag påverkar lönsamhetskraven
              och kvaliteten.
            </seg>
            <seg n="d267873e">
              Jag ställde en fråga till Peter Norman om detta. I svaret pekade
              han på att det inte är enbart börsmässighet som prioriteras från
              regeringens sida. Men det är i alla fall det som ger genomslag
              hos ledningen.
            </seg>
            <seg n="dec5fead">
              När jag ställer frågor om vad man tänker göra för att komma åt
              problemen upplever jag inte att statsrådet och regeringen har
              sett problemen, trots att de har rapporterats i en av Sveriges
              största dagstidningar. Problemet är inte bara förlagt till Helsingfors,
              som jag redovisade för Peter Norman, utan vi har sett problemen
              på många ställen i Sverige. Själv delade jag ut post den 30 april
              i år och såg de konsekvenser som besparingsprogrammen fått på
              Posten, där eftersändningar inte blir gjorda. Då har vi inte,
              som jag uppfattar det, en för samhället effektiv, sammanhållen
              och tillförlitlig posttjänst därav mina frågor.
            </seg>
            <seg n="dac6b2ac">
              Statsrådet skriver i sitt svar: För att kunna nå båda dessa mål
              måste bolaget ha möjlighet att göra förändringar i sin verksamhet.
              Vad är det för förändringar som kan accepteras? Och vilken utredning
              och kvalitetsmätning pekar statsrådet på? De frågorna skulle jag
              vilja ha svar på, herr talman.
            </seg>
          </u>
          <note type="speaker" n="cb091464">
            Anf. 148 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-47" n="53fc4915">
            <seg n="4186c998">
              Herr talman! Jag tackar Eva-Lena Jansson för de kompletterande
              frågorna.
            </seg>
            <seg n="49e7d97a">
              Det är viktigt i den här typen av frågor att hålla reda på vem
              som har ansvar för vad. Regeringens ansvar är att se till att
              vi har lagar och regler för postmarknaden som fungerar på ett
              bra sätt och att vi styr de statligt ägda bolagen på ett bra sätt.
              Det är i sammanhanget viktigt att komma ihåg och lyfta fram att
              ett av skälen till att regeringen valde att ta initiativ till
              samgåendet mellan Post Danmark och svenska Posten var att man
              ville skapa förutsättningar för att långsiktigt kunna säkra en
              samhällsomfattande posttjänst av god kvalitet.
            </seg>
            <seg n="16ea8184">
              En väl fungerande postservice betyder otroligt mycket för oss
              som enskilda och för alla företag i hela Sverige. Det är självklart
              att det ska finnas en bra postservice i hela landet. Därför är
              det viktigt att vi inte sänker kraven vi ställer på den posttjänst
              som ska finnas i hela samhället. Den nya postlagen från 2010 slår
              fast att kraven på den samhällsomfattande posttjänsten ska bibehållas
              på samma nivå som tidigare.
            </seg>
            <seg n="793df678">
              Vi följer förstås utvecklingen väldigt noga från regeringens
              sida. Vi bevakar att posttjänsterna motsvarar samhällets behov
              och att det finns en väl fungerande samhällsomfattande posttjänst
              av god kvalitet. Men det är PTS uppdrag att sköta tillsynen och
              kontrollera att de krav som vi och PTS ställt upp efterföljs.
            </seg>
            <seg n="850ec242">
              Den mätning som jag hänvisade till är en undersökning som gjorts
              av en utomstående part. Man har skickat 150 000 testbrev i systemet
              och mätt hur det verkligen fungerat. Resultatet av undersökningen
              är att 94 procent av förstaklassbreven delades ut i tid 2011.
              I en internationell jämförelse ligger Posten i det översta toppskiktet.
              Inom EU är det bara Österrike som når ett något bättre resultat,
              enligt PTS.
            </seg>
            <seg n="98972cb9">
              Skulle det vara så att Posten någon gång i framtiden inte klarar
              av att upprätthålla den service som krävs är det som sagt i första
              hand en fråga för tillsynsmyndigheten, som har mandatet, rätten
              och uppdraget att utöva tillsyn i enlighet med postlagen. Jag
              vet att PTS har granskat Postens utdelning under 2011 och att
              de också begärt att Posten utarbetar en konkret åtgärdsplan för
              att säkerställa att postutdelningen i södra Helsingfors sker i
              enlighet med gällande regler. Men givetvis följer jag som ansvarig
              minister frågan väldigt noga. De regler som är uppsatta ska efterlevas.
            </seg>
            <seg n="ae11d130">
              Skulle det visa sig att någon aktör på marknaden, Posten eller
              någon annan, inte lever upp till sina villkor har PTS ett antal
              sanktionsmöjligheter som man kan använda sig av: varningar, återkallande
              av tillstånd och i slutändan föreläggande. Föreläggande kan även
              förenas med vite. Men som sagt visade de mätningar som genomfördes
              under förra året av en utomstående aktör inte Posten eller PTS
              som skickade 150 000 brev i systemet att Posten lever upp till
              de krav som PTS har förenat tillståndsvillkoren med.
            </seg>
          </u>
          <note type="speaker" n="601701e7">
            Anf. 149 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-b767b838b18a338a-1" n="3652d59a">
            <seg n="ec86f81e">
              Herr talman! Jag håller med statsrådet om att det är viktigt
              att särskilja vilka frågor regeringen äger och vilka PTS äger.
            </seg>
            <seg n="bd283136">
              Samgåendet med Post Danmark tror jag inte var fel. Det vi kritiserade
              var att regeringen krävde ett mandat att avyttra delar av bolaget
              till 34 procent, om jag kommer ihåg rätt. Det har sedan 2006 funnits
              ett intresse hos både den tidigare borgerliga regeringen och den
              nuvarande av att avyttra statliga bolag som finns på en konkurrensutsatt
              marknad.
            </seg>
            <seg n="978119c2">
              Det arbete som sker nu i Posten med att hela tiden fokusera på
              börsfähighet, som man använder som begrepp, och sikta mot en börsintroduktion
              är det som påverkar verksamheten i dag. Om man då från regeringens
              sida säger å ena sidan att det är väldigt viktigt att detta fungerar
              men å andra sidan säger att det är väldigt viktigt att Posten
              förbereder sig för börsintroduktion och vinstmaximeringen ligger
              till grund för det får det effekter på kvaliteten.
            </seg>
            <seg n="18ce917b">
              Jag tycker att regeringen inte är riktigt tydlig med vad man
              egentligen prioriterar. Vi har i dag en postmarknad som ser väldigt
              speciell ut. Bring, som ägs av den norska staten, bedriver verksamhet
              med norska monopolpostens pengar på en konkurrensutsatt marknad.
              Det där får naturligtvis effekter på svensk-danska Posten. Det
              jag försöker peka på är regeringens ansvar.
            </seg>
            <seg n="e1cea0ce">
              Posten har egna kvalitetsmätningar, men de omfattar inte på samma
              sätt eftersändningarna, som jag pratar om.
            </seg>
            <seg n="949e767a">
              När det gäller statens styrning tycker jag att det är viktigt
              att regeringen talar med en tunga och talar om vad som är viktigast.
              I regleringsbrev och ägarbrev till Posten pekar man hela tiden
              på börsintroduktion, och man ser inte kvalitetsbristerna. Regeringen
              säger att PTS utövade tillsyn 2011, men jag pekar på problem som
              finns 2012. Det är nu de personalförändringar som gjorts i företaget
              får stora effekter. Det får konsekvenser för enskilda medborgare
              och företag i hela landet.
            </seg>
            <seg n="6bb29023">
              Vi är överens i riksdagen om att vi ska ha en postservice. Hur
              den ska se ut och vem som ska utföra den verkar vi inte alltid
              vara riktigt överens om i alla delar, men det är i alla fall viktigt
              att säkerställa att det fungerar. Då måste regeringen visa aktivt
              att man menar allvar. Annars kommer företag ute på landsbygden
              att påverkas väldigt negativt, när börsintroduktion är det enda
              målet för Postens ledning.
            </seg>
          </u>
          <note type="speaker" n="e6decf56">
            Anf. 150 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-48" n="53fc4915">
            <seg n="4b45c95c">
              Herr talman! Nu säger Eva-Lena Jansson att Posten skulle ha fått
              något överordnat uppdrag med ett obegränsat avkastningskrav vinstmaximering
              var det begrepp hon använde. Så är det inte. Det är alldeles självklart
              att det är angeläget att vi har en postservice som är av god kvalitet
              och har en hög tillgänglighet i hela landet. Självklart ska människor
              kunna få sin post varenda vardag. Det är inte acceptabelt om kallelser
              till läkarbesök eller andra viktiga försändelser blir försenade.
              Postservicen ska i så stor utsträckning som möjligt tillgodose
              alla de behov vi har som privatpersoner och företag, och det återspeglas
              i det regelverk och den postlag som riksdagen har fattat beslut
              om.
            </seg>
            <seg n="1c2882ed">
              När det gäller frågan om vilka uppdrag som regeringen givit till
              Posten är det tydligt att Posten ska både ansvara för att det
              finns en samhällsomfattande posttjänst av god kvalitet och med
              hög tillgänglighet och bedriva en lönsam verksamhet. Det är inte
              vinstmaximering, utan det handlar om att de har ett avkastningskrav
              som finansmarknadsminister Peter Norman är ansvarig för.
            </seg>
            <seg n="2e96ffa7">
              För att klara av att leva upp till båda dessa krav måste Posten
              och Postens ledning, precis som i vilket annat företag som helst,
              självklart ha möjlighet att göra förändringar i sin egen verksamhet
              under bibehållna krav när det gäller den samhällsomfattande posttjänsten.
              Det är tillsynsmyndigheten PTS som ska granska att Posten lever
              upp till de krav som reglerna på postområdet ställer.
            </seg>
            <seg n="a339a868">
              Jag ska som minister inte gå in och detaljstyra i de statligt
              ägda bolagens verksamhet. Ibland blir man lite förvirrad. Man
              vet inte riktigt vilket ben som oppositionen står på. Ena dagen
              blir man som minister kritiserad för att man går in med ministerstyre.
              Jag hade en sådan situation tidigare i våras där jag hade varit
              tydlig mot det statligt ägda bolaget Vattenfall att man måste
              klara av att garantera en hög driftsäkerhet i kärnkraftverken
              så att man kan leverera el när elen behövs som mest. Andra dagar
              ska vi gå in tydligare och styra från ministrarnas och regeringens
              sida i enskilda statliga bolags inre verksamhet.
            </seg>
            <seg n="0dee2635">
              Det är väldigt viktigt att hålla reda på att regeringens och
              riksdagens uppdrag är att slå fast vilka krav och regler som ska
              gälla på marknaden. Det gäller att se till att det finns en myndighet
              med bra resurser och bra kompetens som kan följa upp marknaden
              och vid behov vidta tydliga åtgärder för att se till att det fungerar
              bättre. Men det är sedan Postens ledning och Postens styrelse
              som ansvarar för att fatta beslut och organisera verksamheten
              så att man kan leva upp till de krav som lagstiftningen ställer.
            </seg>
            <seg n="dfdf0c98">
              Så här långt har PTS granskning visat att Posten lever upp till
              sina tillståndsvillkor. Skulle det i framtiden visa sig att Posten
              inte gör det och inte hörsammar den dialog och de synpunkter som
              kommer fram, till exempel när PTS begärde handlingsplanen för
              södra Helsingfors, har PTS en hel arsenal i sin verktygslåda som
              den kan tillgripa för att se till att Posten och de andra aktörerna
              på den svenska postmarknaden lever upp till de villkor som vi
              har satt upp.
            </seg>
          </u>
          <note type="speaker" n="2083ab03">
            Anf. 151 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-b767b838b18a338a-2" n="3652d59a">
            <seg n="738b0252">
              Herr talman! Den 26 maj försökte många av brevbärarna i Helsingfors
              beskriva sin situation. I Örebro beskriver brevbärarna som jag
              träffar samma situation, det vill säga att de i dag har ett omöjligt
              uppdrag att utföra. De klarar inte av att göra det.
            </seg>
            <seg n="aca333f5">
              Den sammanlagda bilden är att kraven från ledningen på att göra
              sig börsmässig, därför att staten som ägare via regeringen har
              ställt de kraven, får effekter på verksamheten och den samhällsomfattande
              posttjänsten och postservicen.
            </seg>
            <seg n="d500b5b0">
              Jag tar allvarligt på det. Det uppfattar jag att statsrådet också
              gör. Jag är väl medveten om att statsrådet inte kan gå in och
              peka i Posten. Däremot kan staten till exempel vid årsstämman
              vara tydlig med vad man förväntar sig, och man kan också ge PTS
              uppdrag.
            </seg>
            <seg n="47a66774">
              Jag har skrivit i min fråga: Avser statsrådet att vidta några
              åtgärder? Det skulle kunna vara att ge PTS ett utökat uppdrag
              för att säkerställa att det nu verkligen fungerar och inte invänta
              att myndigheten gör det.
            </seg>
            <seg n="2d1d8bbc">
              När det gäller börsmässigheten tänker jag ställa en fråga till
              statsrådet, som representerar regeringen. Jag har ställt frågan
              tidigare. En majoritet i riksdagen har stoppat att sälja Post
              Nord och andra statliga bolag. Min fråga till statsrådet Anna-Karin
              Hatt är om hon och regeringen har för avsikt att börsintroducera
              Post Nord efter valet 2014.
            </seg>
          </u>
          <note type="speaker" n="3fd7019b">
            Anf. 152 Statsrådet ANNA-KARIN HATT (C):
          </note>
          <u who="anna-karin_hatt_minister_2010" xml:id="i-0ac34e137a791658-49" n="53fc4915">
            <seg n="dc494f5c">
              Herr talman! Nu säger Eva-Lena Jansson: Ministern kunde väl ändå
              förtydliga gentemot PTS och Posten vad regeringen förväntar sig.
              Vi har väldigt tydliga förväntningar. Vi har en väldigt långtgående
              postlag.
            </seg>
            <seg n="10292842">
              Senast 2010 fattade vi här i kammaren beslut om den nya postlagen,
              som väldigt tydligt föreskriver vilka lagar och regler man har
              att förhålla sig till. Det är väldigt tydligt vilka tillståndsvillkor
              som Posten har att förhålla sig till. Posten har också en instruktion
              och en bolagsordning där regeringen har tydliggjort uppdraget
              för Posten i egenskap av statligt ägt bolag.
            </seg>
            <seg n="aa565c4d">
              Det omfattar det faktum att Posten ska se till att ha samhällsomfattande
              posttjänst av god kvalitet samtidigt som de ska klara av att bedriva
              sin verksamhet med lönsamhet så att skattebetalarna får avkastning
              på de pengar som man väljer att sätta in i den typen av verksamhet.
            </seg>
            <seg n="b709ebe0">
              Jag kan inte som ansvarigt statsråd och regeringen kan inte som
              ansvarigt organ till skillnad från Eva-Lena Jansson, agera på
              enskilda uppgifter från enskilda personer i ett bolag, det må
              vara ett privat bolag eller ett statligt ägt bolag.
            </seg>
            <seg n="4ccbae48">
              Det vi måste gå på är de gedigna analyser som PTS som ansvarig
              myndighet gör av marknadens sätt att fungera baserade på oberoende
              undersökningar. I det här fallet har man testsänt 150 000 försändelser
              genom systemet för att se om det fungerar och genom det oberoende
              genomförandet säkerställt att ingen kan manipulera siffrorna och
              statistiken.
            </seg>
            <seg n="cf0d73aa">
              När det gäller Postens börsmässighet är det, precis som Eva-Lena
              Jansson antydde i ett tidigare inlägg, finansmarknadsminister
              Peter Norman som i egenskap av ansvarig för sin ministerportfölj
              förvaltar det statliga ägandet. Vill Eva-Lena Jansson föra en
              diskussion i den delen uppmanar jag henne att rikta en särskild
              fråga till honom i just det avseendet.
            </seg>
            <seg n="8b597f3e">
              Nu nöjer jag mig med att önska en glad midsommar till Eva-Lena
              Jansson, talmannen och resten av kammaren.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="141b12e8">
            21 § Svar på interpellation 2011/12:347 om svenska företag på
            den internationella marknaden
          </note>
          <note type="speaker" n="5080c087">
            Anf. 153 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-50" n="7612e66f">
            <seg n="7f4b4152">
              Herr talman! Carina Adolfsson Elgestam har frågat mig vilka åtgärder
              jag avser att vidta för att svenska små och medelstora företag
              ska kunna anställa och växa på den internationella marknaden.
            </seg>
            <seg n="0a006ce4">
              Låt mig börja med att understryka vikten av att verka för ökad
              internationalisering. I ett alltmer globaliserat näringsliv är
              det viktigt att svenska företag ser affärsmöjligheter på internationella
              marknader och vill och kan realisera dessa utan att möta avgörande
              hinder på vägen.
            </seg>
            <seg n="50d9fc29">
              Den enskilt viktigaste faktorn för att företag ska växa och anställa
              är att skapa ett generellt bra näringslivsklimat där det är enkelt,
              självklart och lönsamt att vara företagare. Det gäller såväl företag
              med internationellt fokus som övriga.
            </seg>
            <seg n="02484e85">
              Regeringens insatser för att främja företagsklimatet tar sikte
              både på ramvillkor för att främja start, tillväxt och sysselsättning
              i företag och på att stärka individers intresse och förmåga till
              entreprenörskap. Men regeringen har också verkat för valfrihetssystem
              och öppnat upp för konkurrens och företagande i sektorer där detta
              tidigare varit starkt begränsat samt genomfört reformer som gynnat
              förutsättningarna för och ökat efterfrågan inom tjänstebranscher
              där många mindre företag är verksamma.
            </seg>
            <seg n="7b8bfe39">
              Tillväxtverket presenterade i februari i år en rapport om internationalisering
              i små och medelstora företag. Den pekar på att små och medelstora
              företags internationaliseringsgrad inte ökar. Det är ännu för
              tidigt att avgöra om detta är en trend eller ett tillfälligt resultat
              av finanskrisen, som fick många företag att dra ned på exporten.
              Oavsett vilket finns det starka skäl att fortsätta det ambitiösa
              främjandearbete som bedrivits på detta område och ytterligare
              försöka vässa befintliga insatser.
            </seg>
            <seg n="e61850ba">
              Ett sätt tror jag är att stärka samverkan och samordning mellan
              främjandeaktörer och att öka kännedomen om de insatser som finns.
              Det är också viktigt att främjanderesurser finns nära företagen.
              Därför bör även en ökad regional räckvidd och samverkan mellan
              nationella och regionala aktörer i främjandearbetet eftersträvas.
            </seg>
            <seg n="d9f9d4b2">
              Regeringen arbetar aktivt med att bidra till att skapa goda förutsättningar
              för internationalisering och underlätta för företagen när det
              gäller att överbrygga de hinder och svårigheter som finns i samband
              med att ta steget utanför den inhemska marknaden. Det handlar
              om att fortsätta verka för minskade handelshinder men också om
              att bidra till ökade kunskaper om möjligheter och förhållanden
              på marknader utanför Sveriges gränser. Regeringen och Regeringskansliet
              arbetar på alla nivåer för att förenkla regler och ta bort hinder
              som begränsar företagandet och vår handel i Sverige, EU och globalt.
            </seg>
            <seg n="f3d61cbd">
              För att nämna några exempel prioriterar Sverige arbetet med att
              skapa ett enhetligt patentskydd inom EU, förenkla reglerna vid
              offentlig upphandling och utveckla en digital inre marknad. Att
              fånga upp och bidra till att lösa handelshinder ute i världen
              är en av utrikesförvaltningens kärnverksamheter. Regeringen driver
              också på för att minska onödig yrkesreglering och för att de regler
              som antagits på tjänsteområdet i det så kallade tjänstedirektivet
              verkligen följs och tillämpas av alla EU:s medlemsländer. Vi strävar
              också efter en mer effektiv och modern standardisering, som på
              EU-nivå även utvecklas till att omfatta tjänster. Alla dessa åtgärder
              kan spara stora belopp, underlätta för gränsöverskridande handel
              och därmed stärka tillväxt och välfärd.
            </seg>
            <seg n="632b8a5b">
              Regeringen sluter även avtal och överenskommelser med för Sverige
              strategiskt viktiga länder. Här kan nämnas en rad avtal om industriellt,
              innovativt och högteknologiskt samarbete med exempelvis Indien,
              Brasilien, Kina och USA. Även på EU-nivå arbetar Sverige dels
              för att unionen ska sluta frihandelsavtal med viktiga partnerländer,
              dels för framsteg i den globala frihandeln. Arbetet med att sluta
              internationella avtal och överenskommelser ger förbättrade förutsättningar
              för svensk export.
            </seg>
            <seg n="751f8335">
              Insatser för att främja företags finansiering är en självklar
              del i regeringens arbete med att förbättra företagsklimatet. Tillgången
              till finansiering är av stor vikt i samband med exportaffärer,
              särskilt till tillväxtländerna. Till följd av finanskrisen och
              den efterföljande turbulensen på finansmarknaden har regeringen
              förstärkt AB Svensk Exportkredits möjligheter att bistå företagen
              med exportkrediter och Exportkreditnämndens möjligheter att ställa
              ut garantier mot inställda betalningar och andra risker.
            </seg>
            <seg n="964655a8">
              För att främja exporten har även Exportrådets uppdrag, genom
              överenskommelsen mellan regeringspartierna och Socialdemokraterna
              i augusti 2011, förstärkts med 50 miljoner kronor årligen. Regeringen
              gör även särskilda insatser för att främja exporten inom vissa
              sektorer där särskild potential finns, såsom livsmedel, miljöteknik
              samt hälsa och sjukvård.
            </seg>
          </u>
          <note type="speaker" n="2d1fc6a9">
            Anf. 154 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-0" n="2cd078e1">
            <seg n="fcd86a3a">
              Herr talman! Den här interpellationen handlar om småföretagande
              och hur våra svenska småföretag ska kunna växa, anställa och komma
              ut på den internationella marknaden. Just därför blir jag lite
              orolig när jag tar del av svaret här i kammaren då ministern inte
              vid ett enda tillfälle omnämner den problematik som är kopplad
              till möjligheten att anställa.
            </seg>
            <seg n="11c1c591">
              Vi har fått flera rapporter, inte minst de som Tillväxtverket
              har tagit fram, där företagen själva säger att ett av de största
              problemen med att anställa personal är att det saknas kompetens
              hos dem som de behöver anställa. Den problematiken saknas i svaret
              trots att den fanns med i själva frågeställningen.
            </seg>
            <seg n="a932dd9a">
              Vi kan väl vara överens om, näringsministern, att det i Sverige
              är enkelt att starta företag. Det är enkelt att driva företag
              därför att vi har tydliga regelsystem och saknar korruption, gudskelov,
              på det här området. Det ser väldigt olika ut runt om i världen.
              Det är väldigt många svenska företagare ute på den internationella
              marknaden som poängterar att det är enkelt att starta och driva
              företag i Sverige. Därav kan vi vara överens om det som finns
              med i ministerns svar.
            </seg>
            <seg n="ded06129">
              Däremot vad gäller att man har öppnat upp inom exempelvis vården
              för ett ökat valfrihetssystem, som ministern anger i svaret, är
              det väl ändå ett sätt att flytta jobb från offentlig sektor över
              till privata företag. Det handlar om att man flyttar jobb och
              leder inte framåt på det sätt som jag efterfrågar när det gäller
              hur fler företag ska kunna växa och bli starka på den internationella
              marknaden.
            </seg>
            <seg n="3d26bc13">
              Tillväxtverket har i sin rapport från februari pekat på att de
              små och medelstora företagens internationaliseringsgrad inte ökar.
              När ministern då säger att det är för tidigt att avgöra om detta
              är en trend eller ett tillfälligt resultat av finanskrisen kan
              jag bli än mer orolig. Vi kan tydligt se och Tillväxtverket har
              i en annan rapport pekat på samma sak att svenska företags export
              och internationalisering inte har ökat de senaste tio åren. Alltså
              kan det inte vara kopplingen till finanskrisen i nutid som detta
              handlar om, utan det måste vara något annat som saknas eftersom
              vi tappar marknadsandelar i ett internationellt perspektiv.
            </seg>
            <seg n="3047ace3">
              Med tanke på att vårt land, som är ganska litet just vad gäller
              företag och att kunna få lönsamhet i sitt företag, alltså att
              man måste ut på fler marknader, känns det lite oroväckande att
              ministern för tillfället verkar ganska så nöjd med läget och inte
              är beredd att här och nu gå vidare med konkreta åtgärder.
            </seg>
          </u>
          <note type="speaker" n="e5006adb">
            Anf. 155 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-51" n="7612e66f">
            <seg n="f281ee4e">
              Herr talman! Vi kan vara överens om att det här är en oerhört
              viktig fråga. Internationaliseringsgraden av svenska små och medelstora
              företag är avgörande om Sverige ska klara av den globala konkurrensen
              i framtiden.
            </seg>
            <seg n="fb9874ca">
              Sverige står sig starkt i dag i nationella rankningar vad gäller
              konkurrenskraft, innovationskraft och så vidare. Men ska vi stå
              oss starka även om några år krävs det att vi vässar armbågarna
              och kavlar upp ärmarna för att se till att vi bibehåller positionen.
              Om detta inser jag att jag och Carina Adolfsson Elgestam är överens.
            </seg>
            <seg n="b0168e08">
              Tillväxtverket är ju en myndighet som ligger under mig som näringsminister
              och som arbetar tillsammans med en rad andra myndigheter med att
              undersöka olika trender och utvecklingar på företagsområdet. Det
              gör de därför att vi är väldigt måna om att ha den informationen
              och bakgrunden när vi fattar beslut.
            </seg>
            <seg n="460f7318">
              Det är viktigt att också markera det som vi har gjort. Vi har
              gjort ansträngningar genom såväl Exportkreditnämnden som Exportrådet
              och förstärkt detta. Handelminister Ewa Björling åker på främjanderesor
              runt om i världen tillsammans med svenska näringslivsdelegationer.
              Jag har också varit i både Sydkorea och USA under en kort tid
              tillsammans med svenska näringslivsdelegationer med representanter
              från egenföretagare men också från små och medelstora företag
              och traditionell tillverkningsindustri. Och, hör och häpna, även
              representanter från hälso- och sjukvården och välfärdsföretag
              fanns med där eftersom det är en viktig exportmarknad för Sverige.
            </seg>
            <seg n="c3a9160f">
              Interpellanten säger att jag inte alls tar upp problemen med
              att kunna anställa. Nej, och det är en väldigt viktig del i detta,
              men jag fokuserade i mitt svar på de insatser som regeringen har
              gjort för att öka internationaliseringsgraden.
            </seg>
            <seg n="872fa9f6">
              Kompetensförsörjningen är en avgörande tillväxtfaktor. Det handlar
              om satsningar genom hela grund- och gymnasieskolan där reformer
              trädde i kraft i höstas. Det handlar också om kompletterande yrkeshögskola,
              yrkesvux och vuxenutbildningar där vi också har tagit krafttag.
              Men det handlar även om det regionala arbete som pågår med de
              regionala kompetensplattformarna. Varje region har från 2010 fått
              i uppdrag att belysa vad det finns för behov på kort och lång
              sikt av just kompetensförsörjning, för varje region ser lite olika
              ut. När det gäller just kompetensförsörjning och företags förmåga
              att lyfta sig till en internationell marknad är också samverkan
              med högskolor och universitet runt om i landet viktig.
            </seg>
            <seg n="c2c946b1">
              Regeringen gav för bara några månader sedan mer pengar till Innovationsbron
              där en pott handlar om internationalisering. En internationaliseringspott
              av de miljoner som Innovationsbron fick ska gå till de science
              parks runt om i Sverige som varje dag arbetar med att ta goda
              affärsidéer ut på den svenska men också den globala marknaden.
            </seg>
            <seg n="4be2fdd5">
              Summa summarum har vi gjort oerhört mycket på det här området.
              Men mycket mer behöver göras, för i dag är inte ett företags hemmamarknad
              lokal enbart i kommunen eller i regionen, utan ett företags hemmamarknad
              är mer och mer global. Därför behöver man främja detta arbete
              genom främjandeaktörerna och den satsning som vi har gjort och
              även genom att informera om alla de insatser som görs. Det är
              också en viktig uppgift som våra myndigheter har och något som
              pågår på de myndighetskontor som finns regionalt och via de samverkansaktörer
              som finns kopplade till universitet och högskolor i landet.
            </seg>
          </u>
          <note type="speaker" n="eceb7ce2">
            Anf. 156 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-1" n="2cd078e1">
            <seg n="8dc97872">
              Herr talman! Att vässa armbågarna vore också att visa handlingskraft
              och presentera konkreta förslag som skulle kunna genomföras nu
              eller åtminstone inom det närmaste halvåret. Om vi ska vara med
              och konkurrera på en global marknad måste dessa små och medelstora
              företag kunna anställa inom en snar framtid, för annars är de
              utkonkurrerade.
            </seg>
            <seg n="d6273e2e">
              Det är här problematiken ligger i just själva jobbfrågan. Vi
              kan inte vänta på de ungdomar som går i grundskolan, för det tar
              för lång tid. När de är klara har vi blivit överkörda av andra
              länder.
            </seg>
            <seg n="45203e0b">
              Att vässa armbågarna, som ministern uttrycker det, måste alltså
              vara att visa handlingskraft och komma med konkreta förslag vad
              gäller kompetensförsörjningen.
            </seg>
            <seg n="6c487e00">
              Vi har gott om underleverantörer i Småland som ministern kommer
              från. I de undersökningar som exempelvis Undexo har gjort säger
              många att de upplever att de saknar språkkunskaper och kunskap
              om hur man marknadsför sig.
            </seg>
            <seg n="015eb721">
              Vet man att det finns företag ute i landet som uttrycker att
              de upplever detta som ett problem kan man vad gäller kompetensförsörjning
              se till att man skapar den typen av utbildningar så att såväl
              företag som anställda kan höja sin kompetens.
            </seg>
            <seg n="4ac5ad64">
              Som näringsminister måste man väl fundera över hur man kan vässa
              armbågarna så att vårt svenska näringsliv kan växa och fortsätta
              vara på den internationella marknaden.
            </seg>
            <seg n="ead0abbe">
              Herr talman! Regeringen var ganska kaxig när man 2010 uttryckte
              att Sverige skulle fördubbla exporten fram till 2015. I år skriver
              vi 2012, och det ser tyvärr inte så bra ut. Jag skulle bli väldigt
              glad om just detta mål nåddes till 2015. Men om vi ska klara det
              behövs det fler konkreta åtgärder.
            </seg>
            <seg n="b09b5a48">
              Med tanke på att det är så många småföretagare som på olika sätt
              uttrycker att det saknas stöd och att de behöver ökad kompetensförsörjning
              blir det märkligt att ministern inte är beredd här och nu att
              komma med konkreta förslag på hur vi ska kunna ta tillbaka marknadsandelar.
              I grunden handlar det ju om det i och med att de inte har ökat
              de senaste tio åren. Andra länder har kört om oss. Till exempel
              har Tyskland tagit marknadsandelar i världsdelar där vi har varit
              stora tidigare.
            </seg>
            <seg n="fe30caae">
              Jag saknar fortfarande konkreta förslag för hur de svenska småföretagen
              ska kunna växa på en internationell marknad.
            </seg>
          </u>
          <note type="speaker" n="53b25cec">
            Anf. 157 BÖRJE VESTLUND (S):
          </note>
          <u who="borje_vestlund_6206fd" xml:id="i-c93f7348d84a50fb-3" n="b97bba88">
            <seg n="959dc0af">
              Herr talman! Jag hade inte tänkt lägga mig i den här debatten,
              men det finns några saker som behöver sägas. Carina kom in på
              dem nu på slutet.
            </seg>
            <seg n="d294e359">
              Det är bra att regeringen är stolt över den politik man för.
              Det ska alla regeringar vara. Men när vi ser ett problem och efterfrågar
              något och ministern redovisar två och en halv sida text utan några
              konkreta åtgärder som hon vill vidta blir det konstigt.
            </seg>
            <seg n="00f72789">
              Alla de åtgärder som redovisas har åtminstone ett par år på nacken.
              Exportkrediterna kom 2009. Vi fick nästan gå på övertid det året
              för att hinna få igenom det före jul.
            </seg>
            <seg n="ceff2d3f">
              Frågan kvarstår därför: Var finns de konkreta åtgärderna?
            </seg>
            <seg n="d4f48dc5">
              Så till min andra fråga. I svaret sägs att man sluter avtal och
              överenskommelser med för Sverige strategiskt viktiga länder. Men
              de länder som Sverige exporterar mest till är varken Kina, Indien,
              USA eller Brasilien, utan det är våra grannländer. Det är inget
              konstigt med det; så ser det ut över hela världen.
            </seg>
            <seg n="5f8e9a71">
              Vi talar om att göra strategiska affärscentrum, men vi glömmer
              alltid bort att det kanske inte är till Kina de små- och medelstora
              företagen ska exportera i första hand. Man kanske ska pröva att
              exportera till vår näst största exportmarknad Norge eller till
              Storbritannien eller Polen.
            </seg>
            <seg n="29f7a935">
              Polen är en nära granne som vi exporterar väldigt lite till.
              Varför det är så borde vi kanske analysera mer. Det är konstigt
              att vi har så lite export till Polen i förhållande till vad vi
              skulle kunna ha.
            </seg>
            <seg n="9aa747f4">
              Varför gör man inte särskilda program med exportrådgivning avseende
              våra grannländer? Där tar ju många företag sitt första steg ut
              på exportmarknaden.
            </seg>
            <seg n="557f00c0">
              Låt mig också kommentera detta med att sälja välfärdstjänster.
              Tack och lov är regeringen en minoritetsregering. Man ville göra
              en stor aktion för detta på det handelspolitiska området inom
              EU. Regeringen fick dock inte med sig riksdagen utan fick gå hem
              och skriva om faktapromemorian. Jag tror inte att det är någon
              framgångsrik väg, för så fort riksdagen blir inblandad säger riksdagen
              nej. Det vet vi vid det här laget.
            </seg>
          </u>
          <note type="speaker" n="bb99c182">
            Anf. 158 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-52" n="7612e66f">
            <seg n="58fa660e">
              Herr talman! Jag är inte insatt i detalj i det sista Börje Vestlund
              tog upp, men att döma av det Börje Vestlund säger låter det som
              att Socialdemokraterna effektivt har stoppat en möjlig utveckling
              av svenska välfärdsföretag i andra länder än i Sverige. Det är
              beklagligt.
            </seg>
            <seg n="51a12e6d">
              Den europeiska marknaden är väldigt viktig för våra små och medelstora
              företag. Majoriteten av exporten förläggs till Europa. Då är det
              inte konstigt att våra svenska företag kraftigt har märkt av finanskrisen
              och den ekonomiska oro som har varit i Europa och fortfarande
              pågår, och ekonomin kommer att vara instabil även ett tag framöver.
            </seg>
            <seg n="c7038e88">
              Vi har en inre marknad i EU. Där arbetar vi för ett enhetligt
              patentskydd, för att förenkla reglerna vid offentlig upphandling
              och för att få mer av en digital inre marknad, för vi vet att
              det är det som utvecklar inte minst tjänsteföretagen. Det har
              bäring på såväl franska och polska som svenska företag.
            </seg>
            <seg n="dacd45d5">
              Jag träffade den polske ekonomiministern för några veckor sedan,
              och vi talade just om hur vi ska utveckla handeln mellan Sverige
              och Polen. Sådant arbete pågår hela tiden i mitt ministeruppdrag.
              När jag träffar kolleger utanför Europa handlar det snarare om
              hur vi kan riva handelshinder och förbättra standardiseringsprocesser
              så att vi kan underlätta för svenska små och medelstora företag
              att komma in på dessa marknader. Dessa frågor lyfter många företag
              upp med mig som hinder i tillväxten.
            </seg>
            <seg n="a0f898d4">
              I den artikel som interpellanten tar upp om Tillväxtverket intervjuar
              man ett antal småföretagare som har kämpat för att komma in på
              den internationella marknaden. Företagaren, som är vd för Kryddhuset,
              säger: Jag blev både förvånad och överraskad när jag insåg hur
              mycket hjälp det finns att få. Egentligen finns det fler möjligheter
              än vad man kan utnyttja.
            </seg>
            <seg n="c7f10810">
              Det är viktigt att komma ihåg att det finns många olika saker.
              Problem uppstår då det ska passa det enskilda företaget. Här kommer
              samverkansprocesserna och främjandeaktörerna in, och här är det
              viktigt att främjandeaktörerna, Exportrådet och andra, finns så
              regionalt och nära företagen som möjligt.
            </seg>
            <seg n="f440f4ed">
              Den andra frågan som Börje Vestlund och Carina Adolfsson Elgestam
              ställde var: Vad finns det för konkret? En konkret sak slog vi
              fast för bara tio månader sedan, i augusti 2011, nämligen 50 miljoner
              extra till Exportrådet. Det är en viktig satsning för att främja
              företag. En annan är de knappa 100 miljoner som gavs till science
              park-systemet runt om i Sverige med en avsatt pott till internationalisering.
              Det är viktigt att främja tidiga tillväxtföretag så att de kommer
              in i internationaliseringstänket från början.
            </seg>
            <seg n="00ad8eea">
              Förutom den vuxenutbildning som finns och möjligheten till arbetskraftsinvandring,
              som regeringen och Miljöpartiet har öppnat upp för och som har
              varit viktig inte minst för gruvbranschen i Sverige, som efterfrågar
              en stark kompetensförsörjning, pågår det nu trepartssamtal mellan
              facken, arbetsgivarna och regeringen för att ytterligare underlätta
              kompetensförsörjning och sänka trösklar för grupper som står långt
              från arbetsmarknaden.
            </seg>
            <seg n="1c90490d">
              Jag är inte nöjd med hur situationen ser ut. Däremot kan jag
              se att vi har tagit många bra och viktiga steg på vägen. Vi måste
              konstatera att vi har gått igenom en finanskris. Jag kan se en
              hunger hos svenska små och medelstora företag att vilja ta marknadsandelar,
              inte bara i Sverige utan också utomlands. Det ska vi fortsätta
              att främja.
            </seg>
          </u>
          <note type="speaker" n="f187288b">
            Anf. 159 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-2" n="2cd078e1">
            <seg n="a2d8ad90">
              Herr talman! Min interpellation handlar om hur fler företag kan
              komma ut på den internationella marknaden. Problemet för Sverige
              och svenska företag är att vi i dag ligger på samma nivå som för
              tio år sedan. Det betyder att det övergripande problemet inte
              är finanskrisen, även om den har bidragit och naturligtvis är
              ett problem för Sverige, Norden och Europa. Men problematiken
              har varat under många år. Just därför behövs det handlingskraft.
            </seg>
            <seg n="5a407a88">
              Ministern tar upp de 50 miljoner som regeringen har kommit överens
              med oss socialdemokrater om. Det var en viktig överenskommelse,
              men den handlade inte om konkreta åtgärder för ökad export. Den
              handlade om ambassadnedläggningar. Det handlade om att ambassader
              även fortsättningsvis skulle få vara öppna i viktiga länder där
              vi behöver ha ambassader för att bland annat svenska företag ska
              kunna komma dit. Det var det som den överenskommelsen handlade
              om, ingenting annat.
            </seg>
            <seg n="44d1c47b">
              Mot bakgrund av att företagen så tydligt pekar på kompetensförsörjningsproblemet
              och lyfter upp det, oavsett om det är Tillväxtverket eller någon
              annan som frågar, och med tanke på att Svenskt Näringsliv i sin
              rapport nu säger att företagen bromsar in, borde näringsministern
              känna större oro för det allmänna läget och för hur fler företag
              ska komma ut på en global marknad. Det är så vi har möjlighet
              att få tillväxt i Sverige.
            </seg>
          </u>
          <note type="speaker" n="fee69d02">
            Anf. 160 BÖRJE VESTLUND (S):
          </note>
          <u who="borje_vestlund_6206fd" xml:id="i-c93f7348d84a50fb-4" n="b97bba88">
            <seg n="abd7566c">
              Herr talman! När regeringen och regeringens företrädare inte
              har något annat försvar skyller man på krisen som var för ett
              par tre år sedan. Problemet är att våra största exportländer inte
              hade det så förskräckligt jobbigt. Det var i huvudsak länder i
              södra delen av Europa som hade det. Tyskland, Polen och Norge
              klarade sig faktiskt ganska bra eller hämtade sig i alla fall
              väldigt snabbt. Då kan man inte ständigt återkomma till att vi
              har gått igenom den största nedgången i ekonomin sedan 30-talet.
              Det håller inte som argument för att man har haft en långtgående
              trend som fanns även före denna kris. Krisen har kanske inte hjälpt
              till att förbättra läget, men det ser inte exakt likadant ut överallt.
            </seg>
            <seg n="a08f54eb">
              Vi socialdemokrater tycker också att det är viktigt att man gör
              mycket både på EU-nivå och på internationell nivå, till exempel
              standardiseringsprocessen. Det skulle lösa många problem. Man
              kan inte beskriva näringslivets utveckling och de beslut man har
              fattat tidigare när vi kommer till de nya situationer som uppstår
              när det gäller vad man ska göra när man ser att det finns problem.
              Det finns oerhört stora problem när det gäller situationen för
              företagare i Sverige. Dem vill inte regeringen se. Man tror att
              man har gjort allt färdigt och att allt är klart.
            </seg>
          </u>
          <note type="speaker" n="14a76ca2">
            Anf. 161 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-53" n="7612e66f">
            <seg n="775e40f4">
              Herr talman! Inte ett enda förslag om hur vi ska öka internationaliseringen
              har jag hört från de socialdemokrater som har varit uppe i talarstolen.
              Det är som vanligt en massiv kritik som spretar åt olika håll
              men ekar tom på egna förslag.
            </seg>
            <seg n="65909b9d">
              Enligt den undersökning som Tillväxtverket har gjort ligger vi
              på samma nivå som för tio år sedan. Låt oss konstatera det, och
              låt oss diskutera vilka förslag som ska föra oss framåt! Det var
              en finanskris 2008. Det hoppas jag att även Socialdemokraterna,
              som ibland blundar för det faktumet, kan inse. Det är fortfarande
              en stor ekonomisk oro ute i Europa. Fråga vilken småföretagare
              som helst i Sverige så får man höra att det är utvecklingen i
              Europa som gör att det gör ont i magen när man tittar i sina orderböcker!
              Den ekonomiska oron har inte lagt sig utan är fortfarande väldigt
              påtaglig.
            </seg>
            <seg n="2d0ef1da">
              Börje Vestlund säger att vi måste titta på hur det såg ut före
              finanskrisen. Vilka var det som styrde då? Det var Socialdemokraterna
              under de första åren innan Alliansen tog över 2006. Det är viktigt
              att vi båda bär ett ansvar för att presentera konkreta insatser
              och fullfölja dem.
            </seg>
            <seg n="3fb9f397">
              När jag möter svenska företagare, både utomlands och i Sverige,
              lyfter man upp kompetensförsörjningen på plats i Sverige. Där
              har vi ju kommit med en rad förslag som jag tog upp tidigare.
              Dessutom lyfter man upp standardiseringsprocessen och ett enhetligt
              patentskydd som helt avgörande. Där är Sverige pådrivande. Man
              pratar också om främjandevägar och om möjligheten till finansiering.
            </seg>
            <seg n="439e8807">
              Enligt SCB:s företagarregister ligger Norden i topp i världen
              när det gäller andelen mindre bolag som exporterar och importerar.
              Där ligger vi i framkant, men vi behöver definitivt bli bättre
              för att stå oss längre fram i den internationella konkurrensen.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="d6e1bdf6">
            22 § Svar på interpellation 2011/12:353 om näringslivets utveckling
            i Gävleborg
          </note>
          <note type="speaker" n="b5c017e3">
            Anf. 162 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-54" n="7612e66f">
            <seg n="aba6e1d1">
              Herr talman! Raimo Pärssinen har frågat mig vad regeringen gör
              för att företag och industrier i Gävleborg ska växa och frodas
              så att det blir fler jobb, nya produkter och tjänster.
            </seg>
            <seg n="044c3f9f">
              Regeringen bedriver en aktiv politik för att stärka förutsättningarna
              för tillväxt i alla delar av landet. Det handlar om att stärka
              den lokala och regionala konkurrenskraften men även om att skapa
              bättre förutsättningar för företagande, innovationer och investeringar.
            </seg>
            <seg n="0903cbee">
              Jag menar att den bästa kunskapen om vad som behövs för att utveckla
              Gävleborg finns i regionen. Därför ligger också huvudansvaret
              för de regionala tillväxtresurserna där. Regeringen tillför årligen
              resurser till regionen för att utveckla insatser inom till exempel
              näringslivsutveckling och kompetensförsörjning. Det är viktigt
              att det är de unika förutsättningarna och styrkorna i Gävleborg
              som är utgångspunkt för arbetet.
            </seg>
            <seg n="87556905">
              Regeringen har genomfört ett stort antal insatser som lett till
              ett generellt förbättrat näringslivsklimat så att företag i alla
              branscher kan bidra till tillväxt, välfärd och jobb. Det handlar
              om hundratals insatser som spänner över i princip alla politikområden.
              En viktig del är en effektiv och ändamålsenlig tillgång till finansiering
              och rådgivning för landets nya, små och växande företag i alla
              delar av landet. En annan del är att åstadkomma förenklingar och
              att skapa en märkbar positiv förändring i företagens vardag. Genom
              att skapa ändamålsenliga regelverk, minska företagens kostnader
              och förenkla uppgiftslämnandet blir det enklare och mer lönsamt
              att starta och driva företag i Sverige.
            </seg>
            <seg n="2ae3efb9">
              Regeringen håller också på att ta fram en innovationsstrategi
              som ska bidra till att öka vårt lands samlade förmåga att ta till
              vara kunskap, kompetens och kreativitet.
            </seg>
            <seg n="9f3ed8fa">
              Svenska företag konkurrerar ofta på världsmarknaden. Tillgång
              till arbetskraft med rätt kompetens är avgörande såväl för det
              enskilda företagets konkurrenskraft som för Sveriges utvecklingskraft.
            </seg>
            <seg n="026c3acb">
              När företagen har svårt att anställa trots en hög arbetslöshet
              har Arbetsförmedlingen en viktig matchningsroll att fylla.
            </seg>
            <seg n="20d4c196">
              För att underlätta för arbetsgivare att hitta personal med rätt
              kompetens har regeringen även gett aktörer med regionalt tillväxtansvar
              i uppdrag att etablera kompetensplattformar för att säkerställa
              en bättre matchning av utbud av och efterfrågan på arbetskraft
              på regional nivå.
            </seg>
            <seg n="d48ce441">
              Mot bakgrund av det rådande läget på arbetsmarknaden har regeringen
              också förlängt satsningen på yrkesinriktad gymnasial vuxenutbildning
              till och med 2013.
            </seg>
            <seg n="bb08aa7f">
              Avslutningsvis: I det regionala tillväxtarbetet i Gävleborgs
              län fokuseras på begreppet Det attraktiva länet. Det är angeläget
              att tydliggöra och utveckla de frågor som är centrala för attraktivitet.
              Av denna anledning lanserade jag i april i år dialogplattformen
              Attraktionskraft Sverige . Plattformen handlar bland annat om
              att föra dialog om lokala och regionala förutsättningar för att
              utveckla attraktiva livs- och boendemiljöer utifrån regeringens
              och andra aktörers pågående insatser inom området. Jag ser framför
              mig ett gemensamt engagemang mellan stat, kommun, region, näringsliv
              och intresseorganisationer för att Sverige ska fortsätta att vara
              ett attraktivt land att vistas, verka och växa i.
            </seg>
            <seg n="6d79a20a">
              Därmed hoppas jag att det har framgått att regeringen bedriver
              en samlad och aktiv politik för att företag och industrier ska
              växa och frodas, i Gävleborg såväl som i alla övriga delar av
              landet.
            </seg>
          </u>
          <note type="speaker" n="9c4b3891">
            Anf. 163 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-078fad0c83b6b596-0" n="df08016c">
            <seg n="172d67c2">
              Herr talman! Det gläder mig att statsrådet ser fram emot engagemang
              och samarbete. Gävleborg har sina utmaningar precis som många
              andra ställen. Men det var en klok utredare som en gång sade:
              Klarar ni omställningen och strukturomvandlingen i Gävleborg klarar
              vi den överallt i Sverige. Det har att göra med näringslivsstrukturen
              från basindustri till nya verksamheter.
            </seg>
            <seg n="2434f24c">
              Jag får tacka för svaret. Men ibland blir svaren mycket ordrika
              men inte så konkreta. Jag kan gå igenom några av de svar som jag
              har fått.
            </seg>
            <seg n="09dacd97">
              Att det krävs kapital, riskkapital och finansiering är vi helt
              överens om.
            </seg>
            <seg n="ec46d960">
              Sedan skriver statsrådet om regelförenklingar. Men hur går det
              med dem egentligen? Jag har fått höra att 75 procent av företagarna
              upplever försämringar sedan 2006. Det kanske inte går så bra.
            </seg>
            <seg n="05825d0d">
              Sedan är det oerhört viktigt med rätt kompetens. Det är alla
              överens om. Men varför kan vi inte få fler kurser inom yrkeshögskolan,
              där 80 procent av dem som har gått igenom den faktiskt har fått
              arbete? Det får vi inte, och det är någonting som också näringslivet
              efterlyser. Men där ser vi inga satsningar.
            </seg>
            <seg n="2d51ee5a">
              När det gäller rätt kompetens har vi en högskola i Gävle som
              vi är mycket stolta över. Men där skär ni ned. Ni tar bort 40
              miljoner kronor från den. Det är också någonting som försvårar
              arbetet med de så kallade kompetensplattformarna. Regionen har
              fått i uppdrag att göra kompetensplattformar, men det har inte
              följt med någon typ av finansiering. Den uppgiften har jag fått
              senast i dag.
            </seg>
            <seg n="3ce68ffd">
              Ministern har infört något som hon kallar för dialogplattform.
              Det är detta jag menar med att det är mycket ordrikt men inte
              konkret. Vad är en dialogplattform? Jag har för mig att det var
              någon annan i regeringen som inte tyckte om kafferep. Det kanske
              inte är det som man menar.
            </seg>
            <seg n="9020fca3">
              Gävleborg har bland de högsta arbetslöshetstalen i landet. Vi
              har den lägsta utbildningsnivån. Det är ingenting som man är stolt
              över. Men å andra sidan är det någonting som borde åtgärdas. I
              spåret av att vi behöver mer kompetens har följande saker hänt:
              Regeringen skär ned på högskolan. Man genomför en gymnasiereform
              som innebär att man tar bort resurser från gymnasieskolan. Vi
              får inte yrkeshögskoleplatser. Det finns inte på långa vägar tillräckligt
              med yrkesinriktade arbetsmarknadsutbildningsplatser. Det går tyvärr
              inte åt rätt håll, Annie Lööf.
            </seg>
            <seg n="fb660152">
              Det senaste är att Läkerol ska läggas ned. Vi har sett ett antal
              industrier som har försvunnit. Gävle är i sig en stark kommun
              med en duktig kommunledning. Men med tanke på de första orden
              som jag sade, om att om Gävleborg klarar omställningen klarar
              hela landet det, tror jag att det är mycket viktigt att det finns
              en aktivitet också från regeringen och ministern.
            </seg>
            <seg n="28a04180">
              Det finns brister i fråga om matchningen. Det är alltså brist
              på rätt kompetens bland företagen i Gävleborg också, trots en
              hög arbetslöshet. Det konstaterar ministern bara i svaret. Men
              frågan är: Vad gör man med Arbetsförmedlingen? Något som Centerpartiet,
              som ministern representerar, hela tiden driver är att man ska
              privatisera Arbetsförmedlingen. Är det detta svar som gäller i
              dag också?
            </seg>
          </u>
          <note type="speaker" n="3d5cfc0b">
            Anf. 164 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-55" n="7612e66f">
            <seg n="bad39e5d">
              Herr talman! Jag vill börja med att säga till Raimo Pärssinen
              att om han vill tala om utbildningsfrågor bör han ställa interpellationen
              till utbildningsministern. Vill Raimo Pärssinen ha svar på hur
              regeringen ser på Arbetsförmedlingen i framtiden får han ställa
              frågor till arbetsmarknadsministern.
            </seg>
            <seg n="2a42375b">
              Gävleborg har från regeringens perspektiv varit en viktig föregångare.
              När det tråkiga beskedet om nedläggningen av Stora Enso i Norrsundet
              kom för ett antal år sedan initierade Näringsdepartementet varselsamordnare
              för att skapa en tydlig dialog men också en möjlig plattform för
              samverkan mellan olika aktörer i området. Det var ett uppdrag
              som blev uppskattat och som också var framgångsrikt i så måtto
              som det ändå kan vara i sådana tråkiga situationer som vid nedläggningar.
            </seg>
            <seg n="f7f1efe0">
              Detta varselsamordnaruppdrag blev sedan en förebild för många
              andra varselsamordnare som har utsetts i såväl Västra Götaland
              som stora delar av Småland under finanskrisen och som nu finns
              också i Kronoberg och Kalmar vad gäller Glasriket.
            </seg>
            <seg n="ffb5c4ae">
              I det fallet är jag mycket medveten om de utmaningar och svårigheter
              som Gävleborg står inför. Där är det viktigt att vara med och
              kunna bidra från nationell nivå. Men också de regionala och lokala
              aktörerna och politikerna har ett ansvar för att vända trenden.
            </seg>
            <seg n="4ae7e2af">
              Vad gäller riskkapital fick jag en konkret fråga om vad som är
              på gång. Vi redovisade detta i vårpropositionen till riksdagen
              som ni har debatterat och fattat beslut om i dag. Där gör vi en
              kraftig översyn. Vi tar ett första steg och gör en sammanslagning
              av Almi och Innovationsbron för att se till att skapa mer resurser
              i riktigt tidiga skeden på kapitalstegen. Det är en efterfrågad
              åtgärd från det svenska näringslivet.
            </seg>
            <seg n="fd111199">
              Vad gäller regelförenklingar har det pågått ett ambitiöst arbete.
              Vi ligger långt fram i jämförelse med många andra europeiska länder.
              Men det är inte tillräckligt. När jag blev näringsminister i höstas
              styrde jag om arbetet och pekade i stället ut fem fokusområden
              i regelförenklingsarbetet. Ett av dem är minskad uppgiftslämning.
              Där har vi nu dragit i gång en utredning för att skapa en dörr
              in vad gäller uppgiftslämning. Målet är att få en dörr in när
              det gäller uppgiftslämning till exempelvis myndigheter.
            </seg>
            <seg n="118846b0">
              I Tillväxtverkets stora undersökning som kom i våras såg vi ett
              trendbrott. Färre företagare upplever i dag regelkrångel som ett
              tillväxthinder, vilket är positivt. Det hoppas jag håller i sig
              framöver.
            </seg>
            <seg n="11d137b2">
              När det gäller kompetensplattformarna ser jag och även regionerna
              själva dem som ett oerhört viktigt och strategiskt arbete. Etableringarna
              av regionala kompetensplattformar äger Regionförbundet Gävleborg.
              Det handlar om att ta fram regionala prognoser och behovsanalyser
              på kort och lång sikt när det gäller utbildning. Men det är också
              ett bra sätt att möta näringslivets efterfrågan.
            </seg>
            <seg n="f3bafb72">
              Nu pågår ett arbete inom Regeringskansliet för att kunna förstärka
              kompetensplattformarna ytterligare. De pengar som har tagits till
              kompetensplattformarna kommer från det regionala tillväxtanslaget
              som uppgår till 89,3 miljoner kronor fördelat till just Regionförbundet
              Gävleborg.
            </seg>
            <seg n="d8fcab74">
              Sedan vet Raimo Pärssinen att jag personligen är en oerhört varm
              anhängare av högskolor i hela landet och samverkan med näringslivet.
              Det kommer under hösten en ny forsknings- och innovationsproposition
              från regeringen till riksdagen. Då får vi ser hur anslagen och
              fördelningen av dem kommer att se ut.
            </seg>
            <seg n="5af98e9a">
              Jag vill avsluta med att Attraktionskraft Sverige är ett koncept
              som har varit uppskattat, kanske inte av riksdagsledamöter från
              Socialdemokraterna men av partier av olika färg och av regionala
              aktörer runt om i landet. Jag hoppas att vi kan arbeta intensivt
              med att stärka attraktionskraften i hela landet.
            </seg>
          </u>
          <note type="speaker" n="24d02cb8">
            Anf. 165 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-078fad0c83b6b596-1" n="df08016c">
            <seg n="affab700">
              Herr talman! Jag tackar för svaret. När det gäller samordnare
              är jag fullständigt medveten om detta; det var ju en av Annie
              Lööfs företrädare, som jag hade interpellationsdebatter med, som
              genomförde samordningen. Det var Barbro Holmberg som genomförde
              detta arbete i Gävleborg, och jag vet precis hur det gick till
              och vilka resurser man hade.
            </seg>
            <seg n="a0b6db98">
              Låt mig dock säga så här: Vi ska inte tala om kompetensbehov.
              Vi ska inte tala om utbildningen det får jag tydligen interpellera
              andra om. Vi ska inte tala om arbetsmarknad det får jag interpellera
              andra om. Jag får heller inte ta upp behovet av ett dubbelspår
              och av att öppna porten mot Norrland då får jag tydligen interpellera
              någon annan minister.
            </seg>
            <seg n="124f7af9">
              Då kan jag konstatera att frågan är: Vad blir det kvar att tala
              med Annie Lööf om? Är det regelförenklingarna? Är det vad som
              finns kvar om jag inte får tala om problemet att man inte kan
              matcha folk i arbete? Man klarar inte en sådan enkel sak. Det
              är alltså utifrån de regelsystem regeringen har satt upp och utifrån
              regleringsbreven till Arbetsförmedlingen, tydligen. Då är det
              bara regelförenklingar kvar att tala om.
            </seg>
            <seg n="72517ef3">
              Är det så att vi behöver öppna upp porten till Norrland via järnvägsspår
              upp till Gävle? Är det så att vi behöver muddra hamnen i Gävle
              och elektrifiera tågen från hamnen, för att det skapar jobb och
              driver på näringsverksamheten? I så fall kan det väl vara helt
              riktigt att interpellera ansvarig minister om dessa saker.
            </seg>
            <seg n="f1870528">
              Vi kan dock stanna kvar vid regelförenklingarna. Det är nämligen
              så att företagen upplever att det inte har blivit bättre. Det
              har blivit fler regler att följa. Skulle lösningen för Gävleborg
              och för andra delar av landet vara att det är regelförenklingar
              som gäller? Kommer näringslivet att frodas då?
            </seg>
            <seg n="f9f3d3fc">
              Vi vet ju att det handlar om infrastruktur att kunna ta sig fram
              och tillbaka och skicka varor, gods och arbetskraft. Det handlar
              om utbildningsnivå möjligheter att i en omställning få vidareutbilda
              sig. Det handlar om den som är arbetslös att kunna få hjälp på
              vägen till nya jobb. Det är så näringslivet vill ha det. Det handlar
              om tillämpad forskning ute i företagen det är jätteviktigt. Allt
              detta är utbildningsfrågor och kompetensfrågor, och jag dristar
              mig till att fortsätta att prata om dem med näringsministern.
            </seg>
            <seg n="c9b67624">
              Det finns en generationsväxling som väntar. Den pågår egentligen.
              Den pågår både i offentlig verksamhet och bland småföretagarna
              i Gävleborg. Svenskt Näringsliv säger till oss att det är 3 700
              företagare som ska generationsväxla. Då är frågan: Vad gör ministern
              åt detta? Blir det så att dessa duktiga hantverkare och andra
              när de går i pension lägger ned företaget? Då har de nämligen
              lämnat sitt arbete, och de har inte tänkt att någon annan skulle
              ta över. Det är en stor fråga; det handlar om massvis med jobb.
              Det kommenterar hon inte heller, men det kanske är en fråga för
              ett annat statsråd.
            </seg>
            <seg n="d52098d4">
              Låt oss alltså vara överens om detta, Annie Lööf: Det handlar
              om utbildningsnivå. Den är låg i Gävleborg, och den måste höjas.
              Satsa på yrkeshögskolan, satsa på högskolan, satsa på arbetsmarknadsinriktade
              utbildningar, satsa på komvux och reformera gymnasieskolan! Det
              är ganska bråttom, och vi måste göra detta när det gäller utbildningsnivån.
            </seg>
            <seg n="85868300">
              Satsa på bättre transporter, både av folk och av gods! Eller
              hur? Vi är ju överens om detta. I svaret här framgår dock att
              det är regelförenklingar som ska göra det.
            </seg>
          </u>
          <note type="speaker" n="548a933d">
            Anf. 166 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-56" n="7612e66f">
            <seg n="fee964f6">
              Herr talman! Regeringen driver en aktiv regional tillväxtpolitik
              och näringspolitik för att stärka förutsättningarna i hela landet.
              Det handlar om ett stort antal områden, och interpellanten har
              tagit upp många av dem.
            </seg>
            <seg n="c7d2251a">
              Det handlar om infrastruktur för både person- och godstrafik
              och för möjlighet till arbetspendling. Det handlar om kompetensförsörjning
              och utbildning, både genom den yrkeshögskola regeringen inrättade
              för några år sedan, genom satsningar på yrkesinriktad vuxenutbildning
              och genom den reformering av skolan som skedde alldeles nyligen.
              Det handlar om hur Arbetsförmedlingen är fördelad och vilka resurser
              man har för att hjälpa dem som står utanför och coacha dem in
              i nya arbeten.
            </seg>
            <seg n="ac794902">
              Det handlar också om forskning och innovationer. För min del,
              som näringsminister med ansvar för regionalt tillväxtarbete, spelar
              de regionala kompetensplattformarna en väldigt viktig roll för
              att vi ska se vad det finns för utmaningar och behov i de olika
              regionerna. För mig är det också viktigt att se att de pengar
              vi fördelar till de olika regionerna exempelvis genom regionala
              tillväxtanslag, i det här fallet drygt 80 miljoner varje år till
              Gävleborg används för att just stärka utvecklingskraften, tillväxten
              och jobbmöjligheterna i länet.
            </seg>
            <seg n="b149f5ec">
              Tittar man på infrastrukturen ser man att Gävleborgs län för
              ett antal år sedan fick 873 miljoner till regional transportinfrastruktur.
              Den transportplan som omfattar Gävleborg har tagits fram tillsammans
              med regionen, och den innebär att man kraftsamlar i de utmaningar
              regionen ser bland annat i det enskilda vägnätet. Man lägger 66
              miljoner kronor i just investeringar av detta nät.
            </seg>
            <seg n="c2b1dd5c">
              I den nationella planen har vi även pekat ut åtgärder på E4:an
              mellan Enånger och Hudiksvall. Det finns också utpekat åtgärder
              för sträckan mellan Kongsberget och Gnarp samt kapacitetsökningar
              på Ostkustbanan och Norra stambanan, till exempel. Det finns även
              åtgärder på riksväg 56. De är alltså belysta i de samtal regeringen
              och regionen har haft och fastlagda i den nationella plan som
              gäller för perioden 20102021. Infrastruktur och kompetensförsörjning
              är nämligen väldigt viktiga delar när vi pratar om att stärka
              näringslivets villkor.
            </seg>
            <seg n="3d530c9a">
              Vad jag menade när jag sade att arbetet är så fördelat inom regeringen
              att vissa ministrar svarar på vissa specifika frågor är att detta
              följer av det regelverk som finns. Därför menade jag att Raimo
              Pärssinen, om han vill diskutera detaljer i dessa system, är välkommen
              att ställa frågor om dem till mina kolleger. Jag diskuterar dock
              gärna på ett övergripande plan de breda förutsättningar som krävs
              för att stärka näringslivet i alla delar.
            </seg>
            <seg n="bcba631e">
              Vad gäller generationsväxlingen är det en jättestor utmaning
              för det svenska näringslivet både för att man ska klara arbetskraftsförsörjningen,
              alltså medarbetarna och den generationsväxling som är där, och
              för att man ska klara generationsväxlingen i ledningsställning,
              alltså nya företagare som växer fram. En viktig del där, till
              exempel vad gäller medarbetare och de hantverkare Pärssinen själv
              lyfter fram, handlar om att denna regering har återinfört gedigna
              lärlingsutbildningar med mer fokus på yrkesdelen i yrkesprogrammen.
              Det tror jag inom ett antal år kommer att göra att vi kommer att
              ha gymnasieutbildade lärlingar och yrkesutbildade personer som
              kliver ur gymnasieskolorna för att kunna gå in i företag.
            </seg>
            <seg n="e5c58248">
              Är det något Sverige måste vara duktigt på är det nämligen spetsforskningen
              och duktiga forskare som ligger i framkant och även excellenta
              medarbetare som kan stå på verkstadsgolvet eller är utbildade
              hantverkare. Vårt skolsystem måste klara av att hantera båda dessa
              kategorier.
            </seg>
          </u>
          <note type="speaker" n="d5556cfa">
            Anf. 167 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-078fad0c83b6b596-2" n="df08016c">
            <seg n="a537307a">
              Herr talman! Tack för svaren, ministern! Så är det: Om inte helheten
              plockas ihop blir det mycket mindre tillväxt.
            </seg>
            <seg n="36602d49">
              När det gäller infrastruktur i Gävleborg är en effekt av politiken
              att det ska gå mer gods på järnväg, och därför drar man ned på
              persontrafiken. Det är det råd man har fått från Kapacitetsutredningen
              för att klara av det hela. Det är inte heller någon tillväxt i
              detta, utan det är tvärtom. Sedan är det bra att det finns gedigna
              lärlingsutbildningar, som ni säger, men generationsväxlingen sker
              ju nu. Då måste man göra andra saker också, inbillar jag mig i
              alla fall.
            </seg>
            <seg n="d42409eb">
              Herr talman! Vi är snälla och ödmjuka så här alldeles inför midsommar,
              så jag ska inte bli för elak heller. Det vore dock bra om näringsministern
              blir mer känd för konkreta åtgärder som gör att regionen kan växa
              till sig åtgärder som bygger ihop helheter och kanske inte bara
              diskuterar regelförenklingar. Framför allt ska man inte bli känd
              för att man vill ge sig på den arbetsmarknadsrättsliga lagstiftningen
              lagen om anställningsskydd, till exempel eller att man går in
              och pratar om det som löser regionens problem skulle vara sänkta
              ingångslöner.
            </seg>
            <seg n="ed96eeae">
              Det tror jag att ministern håller med om. Vi vill inte ha den
              så kallade stämpeln på regeringen att det är det som är lösningen.
              Lösningarna är i stället de kloka. De handlar om att ge oss möjlighet
              att utbilda fler i Gävleborg, att ge oss möjlighet att höja nivån
              på utbildningen, att ge oss möjlighet att resa på ett lättare
              och enklare sätt och att ge oss möjlighet att forska mer i företagen.
              Gävleborg är ett starkt län, och Gävle är en stark kommun. Men
              så är det väl alltid ensam är inte alltid stark.
            </seg>
          </u>
          <note type="speaker" n="358f5e43">
            Anf. 168 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-57" n="7612e66f">
            <seg n="5131a81c">
              Herr talman! Jag ställer mig tveksam till om Socialdemokraternas
              skattechock på drygt 20 miljarder för det svenska näringslivet
              skulle stärka utvecklingskraften och den regionala tillväxten
              på företag som är verksamma i Gävleborg. Jag ställer mig också
              tveksam till om Socialdemokraternas förslag om en vägslitageavgift,
              eller vad vi brukar kalla för en kilometerskatt, skulle stärka
              det företagande som finns i Gävleborgs kommun och som finns i
              er budgetmotion från i höstas.
            </seg>
            <seg n="912f177d">
              Däremot tror jag att den väg som regeringen har slagit in på
              med infrastruktursatsningar på både person- och godstrafik i hela
              Sverige är viktig. Jag tror också att den satsning som regeringen
              har gjort på enskilda vägar där vi höjde anslaget från 600 miljoner
              till 1 miljard under förra mandatperioden är viktig för att hela
              landet ska kunna klara sin näringslivsstruktur.
            </seg>
            <seg n="4af760ef">
              Jag tror att det är viktigt att vi jobbar med samverkan mellan
              näringsliv och skola genom att vi har ett effektivt resursfördelningssystem
              och duktiga, högkvalitativa högskolor runt om i landet. Förutom
              det tror jag att vi måste följa den väg som fack och arbetsgivare
              inom en rad olika områden har skapat genom introduktionslöner
              för att få alla de unga människor som står utanför att komma in
              i kombination med utbildning och arbete genom lägre introduktionslöner
              den första tiden. Jag ställer mig bakom alla de fackförbund som
              har ingått dessa överenskommelser under våren.
            </seg>
            <seg n="7cce0706">
              Förutom detta skulle jag vilja fortsätta att bli känd för det
              aktiva engagemang som jag har för att stärka näringslivsklimatet.
              Jag pekar på den breda palett av åtgärder som vi vidtar genom
              kostnadssänkningar, regelförenklingar, infrastruktur, forskning
              och innovation. Det är basen för att vi ska ha ett näringslivsklimat
              som inte bara växer i Helsingfors utan också i Hudiksvall, Bollnäs
              och Gävle.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="eee5f550">
            23 § Svar på interpellation 2011/12:354 om socialt entreprenörskap
          </note>
          <note type="speaker" n="bf9d389d">
            Anf. 169 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-58" n="7612e66f">
            <seg n="3b1222bf">
              Herr talman! Carina Adolfsson Elgestam har frågat mig vilka initiativ
              jag avser att ta för att socialt företagande och entreprenörskap
              ska öka.
            </seg>
            <seg n="94719772">
              Den sociala entreprenören, eller samhällsentreprenören, drivs
              av ett intresse av att göra gott och att bidra till ett hållbart
              samhälle. Socialt entreprenörskap kan bedrivas i företagsform,
              där vinsten helt eller delvis återinvesteras i att utveckla verksamheten,
              eller som en organisation, förening, stiftelse eller ett nätverk.
              Den sociala entreprenören skapar samhällsnytta, och även om han
              eller hon inte drivs av att tjäna pengar är ekonomisk hållbarhet
              en förutsättning för att fortsätta bidra till en bättre värld.
              Det sociala entreprenörskapet är en viktig del i att driva innovation
              för att möta samhällsutmaningar.
            </seg>
            <seg n="ef6ee99e">
              Samhället som helhet, såväl som individen, företag, organisationer
              i civilsamhället och offentlig verksamhet har mycket att vinna
              på att finna nya sätt att utnyttja kraften i social innovation
              och samhällsentreprenörskap. Ofta ställer detta krav på väl fungerande
              samspel mellan offentliga verksamheter, näringsliv och civilsamhälle.
            </seg>
            <seg n="0dd16343">
              Den så kallade Överenskommelsen mellan regeringen, idéburna organisationer
              inom det sociala området och Sveriges Kommuner och Landsting är
              ett sätt att verka för detta samspel. Huvudmålet är att stärka
              de idéburna organisationernas självständighet och oberoende roll
              samt att stödja framväxten av större mångfald av utförare och
              leverantörer inom hälso- och sjukvården och omsorgen. Överenskommelsen
              ska tydliggöra de ideella aktörernas roll inom det sociala området
              och möjliggöra för dessa att konkurrera på likvärdiga villkor
              med andra verksamma aktörer på området.
            </seg>
            <seg n="8ebfebf3">
              Regeringen lanserade 2010 en handlingsplan för arbetsintegrerande
              sociala företag. Handlingsplanen inriktar sig på att underlätta
              för fler och växande sociala företag som driver näringsverksamhet
              med ett övergripande mål att integrera människor som har stora
              svårigheter att få och/eller behålla ett arbete i arbetsliv och
              samhälle. Tack vare handlingsplanen har frågor som rör kunskapsspridning,
              upphandling, finansiering och statistik över sektorn lyfts upp
              och belysts.
            </seg>
            <seg n="b1edec64">
              Mot bakgrund av detta, och som jag tidigare har svarat Carina
              Adolfsson Elgestam, har jag inga planer på att ta fram ytterligare
              en handlingsplan.
            </seg>
            <seg n="ec3e8ea2">
              Just nu är arbetet med att forma en nationell innovationsstrategi
              för Sverige inne i ett intensivt skede. Alla departement är involverade,
              och vi har bland annat haft dialogmöten med en bredd av aktörer
              på området samhällsentreprenörskap och social innovation. En av
              utgångspunkterna för Sveriges nationella innovationsstrategi är
              en bred förståelse av innovation, i vilken sociala företag och
              sociala innovationer ingår.
            </seg>
            <seg n="d6b0ee5d">
              Jag vill också nämna strategin Europa 2020 som ett viktigt avstamp
              för den nationella innovationsstrategin. Inom flaggskeppsinitiativet
              Innovationsunionen lyfts bland annat betydelsen av social innovation
              och samhällsentreprenörskap fram.
            </seg>
            <seg n="cdd27646">
              Carina Adolfsson Elgestam nämner i sin interpellation Europeiska
              ekonomiska och sociala kommitténs arbete med att föra fram frågor
              som rör socialt entreprenörskap och socialt företagande. På senare
              tid har vi haft särskild anledning att följa EESK:s arbete då
              de har bidragit i framtagande av kommissionens meddelande Social
              Business Initiative. Regeringen ser positivt på initiativet och
              kommer att följa och påverka de åtgärder som syftar till att möta
              utmaningar bland annat kopplade till kunskapsutveckling, finansiering
              och regelverk.
            </seg>
            <seg n="4499a2c7">
              När det gäller upphandling pågår arbete såväl på EU-nivå som
              nationellt. Regeringen har tillsatt en upphandlingsutredning.
              Syftet är att utreda om upphandlingsreglerna i tillräcklig utsträckning
              möjliggör för upphandlande myndigheter att göra goda ekonomiska
              affärer genom att tillvarata konkurrensen på arbetsmarknaden och
              samtidigt använda sin köpkraft till att förbättra miljön, ta social
              och etisk hänsyn samt verka för ökade möjligheter för små och
              medelstora företag.
            </seg>
            <seg n="30934f63">
              En viktig åtgärd för att släppa in engagerade företagare på den
              öppna marknaden är införandet av lagen (2008:962) om valfrihetssystem.
              Detta har regeringen möjliggjort genom införandet av LOV inom
              ramen för lagen om valfrihetssystem inom äldreomsorgen. Detta
              möjliggör för kommuner som vill konkurrenspröva kommunala verksamheter
              att överlåta valet av utförare av stöd, vård- och omsorgstjänster
              till brukaren.
            </seg>
          </u>
          <note type="speaker" n="cc5ddf65">
            Anf. 170 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-3" n="2cd078e1">
            <seg n="87bb238d">
              Herr talman! Debatten handlar främst om möjligheten att få använda
              sina resurser. När vi talar om företagande är det oftast marknadsekonomi
              och kronor och ören det handlar om. Men det finns ju fler resurser.
              Socialt företagande handlar i mångt och mycket om det.
            </seg>
            <seg n="f5ba4a5f">
              Jag vill börja med att säga att jag tycker att det är bra att
              regeringen har tagit fram en handlingsplan för arbetsintegrerade
              sociala företag. Det arbete som man har gjort med detta är positivt.
              Men detta är ett arbete som lanserades i april 2010. Europeiska
              ekonomiska och sociala kommittén, EESK, har antagit ett yttrande
              och lyft fram betydelsen av socialt entreprenörskap, och det är
              någonting som har kommit under 2011 och nu inledningsvis under
              2012.
            </seg>
            <seg n="0ea87237">
              Det är mot bakgrund av detta som jag med stor förvåning, herr
              talman, i dag kan konstatera att regeringen fortfarande inte är
              beredd att ta fram en handlingsplan. Man är nöjd med det man gjorde
              2010. Jag vet inte om man redan 2010 kunde sia in i framtiden
              när det gäller vilka förslag EU och Ekonomiska och sociala kommittén
              skulle komma med. Men man kan ändå känna att just därför att de
              har uttryckt vikten och betydelsen av socialt entreprenörskap
              är det tid att ta fram ett handlingsprogram. Det handlar om att
              lyfta fram frågorna och visa på betydelsen av dem.
            </seg>
            <seg n="9ea5e9df">
              Därför blir det lite dubbelbottnat när ministern längre ned i
              sitt svar säger att regeringen ser positivt på det initiativ som
              den ekonomiska och sociala kommittén har tagit. Man ska följa
              och ta sig an detta, men samtidigt är man inte beredd att lyfta
              upp och ta fram en handlingsplan. Detta ska ses mot bakgrund av
              att det i yttrandet slås fast att socialt företagande utgör ett
              centralt inslag i den europeiska sociala modellen och ett värdefullt
              bidrag till samhället. EU:s arbete för att främja civilsamhällets
              olika aktörer att vara mer närvarande i att skapa jobb och företagande
              är intressant.
            </seg>
            <seg n="7b726933">
              Detta borde vara intressant för Sverige också. Det finns vissa
              frågor som behöver ställas. Hur är det med kapitalförsörjningen?
              Att man inför den kommande innovationsstrategin har fört samtal
              med samhällsentreprenörer om social innovation är jättebra, men
              det finns fler frågor att ställa. Hur ska man göra för att föra
              samtal med entreprenörerna själva för att kunna leva upp till
              det som finns med i den ekonomiska och sociala kommitténs olika
              förslag? En sådan sak är strukturfonderna. Man lyfter upp dem
              särskilt och pekar på hur man kan använda de medlen. Det kan man
              inte veta om man inte har en handlingsplan.
            </seg>
          </u>
          <note type="speaker" n="3bec212f">
            Anf. 171 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-59" n="7612e66f">
            <seg n="fb93750d">
              Fru talman! Carina Adolfsson Elgestam inledde med att detta handlar
              om möjligheten att få använda sina resurser. Jag tror att det
              är precis vad detta handlar om.
            </seg>
            <seg n="e50f73d8">
              När man pratar om socialt entreprenörskap eller sociala företagare
              kan man, lite grovt, dela in det i två olika kategorier. Den första
              handlar om arbetsintegrerade sociala företag som framför allt
              är inriktade på att lyfta människor från utanförskap. De kan ha
              varit långtidssjukskrivna eller långtidsarbetslösa, missbrukare
              eller kriminella och varit långt från arbetsmarknaden. Genom ekonomiska
              föreningar har de kunnat komma in i värmen och få en viss sysselsättning.
              I mitt tidigare engagemang, innan jag blev minister, har jag i
              olika organisationer arbetat mycket med den kategorin av sociala
              företag för att få människor som befinner sig långt från arbetsmarknaden
              att se möjligheter och få en arbetsgemenskap. Det är en viktig
              del som handlingsplanen 2010 fokuserade på.
            </seg>
            <seg n="f37d15da">
              Den andra delen när man pratar socialt entreprenörskap handlar
              om att man adderar ett värde till det klassiska entreprenörskapet.
              Man producerar en vara, tar fram en tjänst eller process och adderar
              ett överordnat värde i social hållbarhet. Man arbetar med ett
              värde som står därutöver. Här pågår det också intressanta saker
              sedan några år tillbaka. Vi har bland annat Mötesplats för social
              innovation som drivs av Mittuniversitetet tillsammans med Malmö
              högskola. Det är finansierat av KK-stiftelsen. Där finns en kunskapsplattform
              och ett stort nätverk. Det var där vi hade vårt dialogforum som
              ett inspel till innovationsstrategin. Där pratade vi om social
              innovation och socialt entreprenörskap med basen i det klassiska
              citatet att tjäna pengar och rädda världen, det vill säga att
              ha den basen för samhällsentreprenörskap.
            </seg>
            <seg n="124e2fb3">
              Vidare pågår det en rad olika insatser. Sedan 2008 har Tillväxtverket
              ett program för socialt företagande och sociala innovationer.
              Där avsätter man 38 miljoner varje år 20082014. Tillväxtverket
              har också fått i uppdrag av Näringsdepartementet att ha utvecklingscheckar
              för innovation inom äldreomsorgen. Det ska också bidra till sociala
              företag och socialt entreprenörskap.
            </seg>
            <seg n="40736bfb">
              Sedan arbetar Vinnova med social innovation framför allt i offentlig
              verksamhet. Almi startar till hösten en seminarieserie på sex
              orter i landet om CSR, det vill säga sociala rättigheter och hållbarhetskriterier,
              tillsammans med Swerea. Seminarierna vänder sig till företagare
              som vill arbeta med CSR och samhällsentreprenörskap i sina företag.
            </seg>
            <seg n="deec87fa">
              Utöver det det pågår en rad andra saker också stöder regeringen
              Social Business Initiative som antog av kommissionen i oktober
              2011. Jag har varit och redogjort för detta både i näringsutskottet
              och i EU-nämnden där interpellanten själv har deltagit. Det initiativet
              ska förbättra mätmetoder, affärsmodeller och tillgång till finansiering,
              bland annat genom mikrokrediter men också genom europeiska sociala
              entreprenörskapsfonder.
            </seg>
            <seg n="dafbcae5">
              Sverige tar en mycket aktiv del i detta. Det är på intet sätt
              färdigt ännu, utan vi är inne i en stor förhandlingsvåg under
              2012 och förmodligen en bit in på 2013 också som formar EU inför
              nästa programperiod. Det är ett arbete som Sverige stöder. Vi
              kommer att arbeta med implementering och utveckling av det här
              initiativet när det sedan är färdigt.
            </seg>
          </u>
          <note type="speaker" n="29577ec3">
            Anf. 172 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-4" n="2cd078e1">
            <seg n="e3757eaa">
              Fru talman! Det är intressant att ta del av det näringsministern
              säger om de olika åtgärder som regeringen arbetar med när det
              gäller socialt företagande. Om man lyssnar på det och funderar
              på hur man skulle sätta ned det på pränt skulle det kunna vara
              inledningen på en handlingsplan. Därtill skulle man kunna förstärka
              och lägga till exempelvis de hot och möjligheter som de som i
              dag jobbar aktivt med socialt företagande ser inför framtiden.
              Det är så man jobbar med en handlingsplan. Man gör en konsekvensbeskrivning,
              pratar med aktörerna på marknaden, ser hot och möjligheter, tar
              in det och konkretiserar det. Sedan kan man jobba vidare med de
              olika aktiviteter som regeringen jobbar med i dag. Det är bra
              att man jobbar med det som ministern redogör för, men det saknas
              fortfarande vissa saker när det gäller hur man ska leva upp till
              det som man har sagt i ekonomiska och sociala kommittén.
            </seg>
            <seg n="db1ca69c">
              Ministern glömde förmodligen att säga det som finns i yttrandet
              under 1.6. Där står det: Det är av avgörande betydelse att program
              för etablering och utveckling av sociala företag uttryckligen
              ingår i strukturfonderna under kommande programperiod. Kommissionen
              bör ge vägledning för hur finansiella instrument från olika källor
              kan kombineras och mobiliseras.
            </seg>
            <seg n="ce084a48">
              Detta är en jätteviktig fråga. Det borde finnas ett särskilt
              handlingsprogram för hur man kan använda de kommande strukturfonderna
              och de medlen för att på bästa sätt stimulera socialt företagande
              i Sverige.
            </seg>
            <seg n="b51acb04">
              Man kan fundera lite på olika entreprenörer. Det finns en entreprenör,
              Carlos Rojas, som är ganska intressant. Han har bland annat skrivit
              om en spännande tanke på sin blogg. I Hedemora kommer man att
              säga upp ungefär 100 personer de närmaste fem åren. Samtidigt
              finns det ungefär 300 personer i Botkyrka som är arbetslösa och
              söker jobb inom vården. Dessa 300 personer känner i dag inte till
              att det kommer att finnas 100 nya jobb i Hedemora. Det är en form
              av kommunikation som vi brister i i dag när det gäller socialt
              företagande.
            </seg>
            <seg n="399101d7">
              Den här typen av idéer behöver utvecklas och jobbas mer med för
              att man ska kunna ta till vara detta. Det här är bara ett exempel.
              Det är därför som jag efterfrågar ett handlingsprogram. Det är
              precis det man har sagt på europeisk nivå att varje medlemsstat
              bör arbeta fram. Det är därför ministern borde ändra sin uppfattning
              och säga: Ja, jag tar till mig vad som sägs i den här debatten.
              Vi ska starta en process med att ta fram ett handlingsprogram.
            </seg>
          </u>
          <note type="speaker" n="4eb81f24">
            Anf. 173 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-60" n="7612e66f">
            <seg n="1b5033da">
              Fru talman! Det finns otroligt många härliga samhällsentreprenörer
              runt om i landet. Carlos Rojas är en sådan som väljer att belysa
              de möjligheter som finns genom utväxling mellan stad och land.
              Just Botkyrka och Hedemora är en mycket spännande kombination
              som han har lyft upp. Det finns i dag pågående projekt. Jag vet
              att bland annat min grannkommun hemma, Gnosjö, har haft samarbete
              med Södertälje. Jag vet också att södertäljebor har besökt de
              norra delarna av Sverige tillsammans med Arbetsförmedlingen för
              att få ett utbyte av arbetskraft när det gäller gruvexpansionen
              och skapa nya mötesplatser för nytt jobb och kanske ny boendeort.
            </seg>
            <seg n="a71d8dfe">
              Just samhällsentreprenörskap har vuxit de senaste åren. Det var
              anledningen till att regeringen 2010 var i den processen och den
              dåvarande näringsministern tillsammans med kolleger från närliggande
              departement arbetade fram en handlingsplan både för samhällsentreprenörskap
              och socialt företagande för att få in människor som står långt
              från arbetsmarknaden i arbete igen. Det är också därför som Mötesplatsen
              för social innovation och samhällsentreprenörskap finns på plats
              sedan ett antal år. KK-stiftelsen har under flera år forskat på
              området samhällsentreprenörskap och givit ut ett flertal böcker.
              Det finns alltså en hel del på det här området.
            </seg>
            <seg n="73e9315f">
              Nu vet jag att det kanske inte är just en ny handlingsplan som
              en överrock på den vi nyligen antog som efterfrågas, utan det
              handlar om att få konkret output, action och verksamhet av den
              handlingsplan som finns, kompletterat med de nya förutsättningar
              som vi nu står inför och som regeringen välkomnar genom de europeiska
              initiativ och de sociala entreprenörskapsfonder som nu diskuteras.
            </seg>
            <seg n="331e6cfe">
              Jag var i EU-nämnden här i riksdagen tidigare i dag och redogjorde
              då för de förhandlingar som nu pågår inom ramen för strukturfonderna
              som interpellanten lyfte fram. Där framgick det i min presentation
              inför de förhandlingar som ska äga rum nästa vecka att vi givetvis
              välkomnar en tydlig tematisk koncentration som är fokuserad på
              det som vi har fått förankrat här i riksdagen, nämligen tillväxtskapande,
              innovationer och gröna satsningar. Det kommer att vara Sveriges
              linje framöver, och i detta kan de här frågorna givetvis också
              ligga.
            </seg>
            <seg n="7b2fe128">
              Förutom om just specifikt samhällsentreprenörskap ska ingå i
              de kommande strukturfondsprogrammen som börjar verka 2014 det
              är en process som pågår under det här året där förhandlingarna
              nu äger rum och där vi är en aktiv part är innovationsstrategin
              som vi kommer att presentera till hösten en viktig del för inte
              bara tillverkningsindustrin och tjänstesektorn utan också för
              det som övergripande kallas för samhällsentreprenörskap.
            </seg>
            <seg n="00320d24">
              Där har jag fått många inspel från samhällsentreprenörer och
              sociala innovatörer om vad som behöver göras. Innovationsstrategin
              är en övergripande handlingsplan som rör allt från gruv- och mineralindustrin
              via stålindustrin till just samhällsentreprenörskap. Det pågår
              som sagt många olika konkreta saker i Myndighetssverige men också
              på initiativ av regeringen.
            </seg>
            <seg n="80ca55b0">
              Till hösten kommer den arbetsgrupp som nu arbetar med hur finansieringen
              ska fortsätta vad gäller Mötesplats för social innovation och
              samhällsentreprenörskap i Malmö att presentera ett förslag. Jag
              ser fram emot att ta del av deras förslag.
            </seg>
          </u>
          <note type="speaker" n="14937e75">
            Anf. 174 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-5" n="2cd078e1">
            <seg n="25bc63cd">
              Fru talman! Det kan upplevas som att ministern lite grann talar
              förbi socialt entreprenörskap när det gäller strukturfonderna
              och på olika sätt går in i en helt annan typ av industri, det
              vill säga gruv- och tillverkningsindustrin och så vidare.
            </seg>
            <seg n="66f047c5">
              Jag tycker att det är viktigt att vi håller oss till själva sakfrågan.
              Det jag efterlyser är att Sverige tar fram ett handlingsprogram
              med anledning av den uppmaning som EU har gett efter att Europeiska
              ekonomiska och sociala kommittén kom med de här förslagen.
            </seg>
            <seg n="ddd3dc6d">
              Det finns frågetecken när det gäller riskkapital. Det finns frågetecken
              när det gäller skatteregler. Det saknas långsiktiga spelregler.
              Det är ju det man vill ha när man är aktiv inom socialt företagande.
              Det behöver vara en del av forskningen, och det är också det man
              pekar på.
            </seg>
            <seg n="2b38422e">
              Ministern säger att vi antog ett program 2010, och sedan har
              EU antagit ett program 2012, men man måste väl ändå följa med
              i tidsrytmen och fundera över om allt som vi beslutade om under
              2010 var helt perfekt. Lite mer ödmjukhet inför sociala entreprenörer
              och alla de som är aktiva i vardagen behövs, och man måste våga
              ställa frågan: Vad finns det för problem och möjligheter inför
              framtiden? Hur skapar vi långsiktighet, och hur skapar vi en lagstiftning
              som inte diskriminerar så som den gör i dag?
            </seg>
          </u>
          <note type="speaker" n="77d9bfc9">
            Anf. 175 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-61" n="7612e66f">
            <seg n="12db3944">
              Fru talman! Samhällsentreprenörskap är här för att stanna. Jag
              tror att vi kommer att se allt fler inslag av företagare som har
              sociala frågor och ekologisk hållbarhet som fokus. Jag tror också
              att sociala företag är här för att stanna, det vill säga sådana
              ekonomiska föreningar som underlättar för människor som har funktionsnedsättningar
              eller som varit långt från arbetsmarknaden. Det är viktigt att
              se att både samhällsentreprenörskap, det värdebaserade företagandet,
              och arbetsintegrerade företag likt ekonomiska föreningar är två
              viktiga delar som regeringen arbetar intensivt med. Det finns
              en tydlig strategi. Handlingsplanen för sociala företag är en
              sådan. Det pågår ett arbete på Arbetsmarknadsdepartementet om
              hur man ska kunna underlätta ännu mer för personer som står långt
              utanför arbetsmarknaden att kunna driva sociala företag genom
              ekonomiska föreningar till exempel.
            </seg>
            <seg n="1aff4b5e">
              Förutom det arbetar vi aktivt och återrapporterar till riksdagen
              och har fått våra ståndpunkter förankrade när det gäller hur vi
              bedriver det ambitiösa arbete som finns både på EU-nivå och på
              svensk nivå. Det finns också sedan flera år tillbaka ambitiös
              forskning på detta område genom KK-stiftelsen som bland annat
              ligger till grund för den mötesplats som finns vid Malmö högskola
              för samhällsentreprenörskap.
            </seg>
            <seg n="d12d1a07">
              Jag skulle vilja påstå att trots att vi inte har ett pappersdokument
              som förnyas varje år när det gäller hur vi ska stärka samhällsentreprenörskap
              är det en tydlig färdriktning. Det är också viktigt, tycker jag,
              att inte se samhällsentreprenörskap som en enskild del av det
              svenska näringslivet, för jag har uppfattat av de entreprenörer
              som jag har träffat att man vill se sig som en inkluderande del
              av det svenska näringslivet. Samhällsentreprenörer kan verka inom
              välfärdssektorn, inom energieffektiviseringsbranschen och det
              kan också vara andra tjänstebaserade företag. Det tror jag är
              viktigt att ha med sig i diskussionen.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="7a393077">
            24 § Svar på interpellation 2011/12:364 om företagsfrämjande
            och näringsutveckling i Kronobergs län
          </note>
          <note type="speaker" n="1112c833">
            Anf. 176 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-62" n="7612e66f">
            <seg n="6071b6e1">
              Fru talman! Carina Adolfsson Elgestam har frågat mig vilka åtgärder
              jag avser att vidta för att bidra till ökad näringslivsutveckling
              i Kronoberg.
            </seg>
            <seg n="e976b566">
              Låt mig först berätta om regeringens generella politik för att
              främja ett gott företagsklimat som utvecklar näringslivet på såväl
              nationell som regional och lokal nivå. Inom dessa områden har
              regeringen tagit och tar löpande en stor mängd initiativ i syfte
              att skapa bättre förutsättningar för företagande, innovationer
              och investeringar som stärker den lokala och regionala konkurrenskraften
              i hela landet.
            </seg>
            <seg n="d6a5e530">
              Det är i regionen som den bästa kunskapen om vad som behövs för
              att utveckla Kronoberg finns, och därför ligger också huvudansvaret
              för de regionala tillväxtresurserna där. Det är viktigt att det
              är de unika förutsättningarna och styrkorna i Kronoberg som ligger
              till grund för arbetet.
            </seg>
            <seg n="9123ea97">
              Här vill jag passa på att nämna det uppdrag som regeringen gett
              till länsstyrelserna i Kronobergs respektive Kalmar län att genomföra
              insatser för industriell utveckling och stärkt besöksnäring i
              Glasriket.
            </seg>
            <seg n="104cbdcc">
              Glasriket betyder mycket för Sverige som turistdestination och
              är en viktig motor för jobb och utveckling i regionen. Men glasindustrin
              står också inför en rad utmaningar framöver, och uppdraget syftar
              till att stärka regionens kompetens och resurser för att ytterligare
              stärka förutsättningar för företagande och investeringar framöver.
            </seg>
            <seg n="c92b5bd1">
              Kronoberg arbetar även med begreppet livskraft som ett av områdena
              i sitt utvecklingsprogram. Det är glädjande eftersom det överensstämmer
              med dialogplattformen Attraktionskraft Sverige som jag lanserade
              i april i år.
            </seg>
            <seg n="3e8d4d16">
              Plattformen handlar bland annat om att föra dialog om lokala
              och regionala förutsättningar för att utveckla attraktiva livs-
              och boendemiljöer utifrån regeringens och andra aktörers pågående
              insatser inom området. Jag ser framför mig ett gemensamt engagemang
              mellan stat, kommun, region, näringsliv och intresseorganisationer
              för att Sverige ska fortsätta att vara ett attraktivt land att
              vistas, verka och växa i.
            </seg>
            <seg n="423a7e93">
              Från nationellt håll har regeringen sedan 2006 löpande genomfört
              ett stort antal insatser som lett till ett förbättrat företagsklimat
              så att företag i alla branscher kan bidra till tillväxt, välfärd
              och jobb. En viktig del inte minst för de i Kronobergs län så
              många små och växande industriföretagen är en effektiv och ändamålsenlig
              tillgång till finansiering och rådgivning. Regeringen arbetar
              också aktivt för att åstadkomma förenklingar för att skapa en
              märkbart positiv förändring i företagens vardag. Det ska bli både
              enklare och mer lönsamt att starta och driva företag i Sverige.
              I regelförenklingsarbetet har också Länsstyrelsen i Kronobergs
              län haft ett regeringsuppdrag att komma med förslag för hur staten
              i form av länsstyrelserna kan minska regelkrånglet för medborgare
              och företag.
            </seg>
            <seg n="572167cb">
              På innovationsområdet ser jag framför mig ett nytt och mer samlat
              sätt att arbeta tillsammans för att långsiktigt bidra till vårt
              lands förmåga till kunskap och kreativitet, vilket kan bidra till
              innovation för framgångsrika företag, fler jobb och nya produkter
              och tjänster. Regeringen har därför tagit initiativ till en innovationsstrategi
              för Sverige. Strategin, som lanseras i höst, ska vara en plattform
              för det långsiktiga arbetet med att förbättra förutsättningarna
              för innovation i Sverige.
            </seg>
            <seg n="2ad31d22">
              En annan viktig förutsättning för att främja företagande och
              näringslivsutveckling är en fungerande och effektiv infrastruktur,
              såväl fysisk som elektronisk. Från regeringens sida satsar vi
              enligt den nationella planen 497 miljarder kronor på infrastrukturen
              mellan 2010 och 2021. Den ekonomiska ramen för Kronobergs län
              är 678 miljoner kronor. Det är en omfattande satsning! Regeringen
              kommer under hösten vidare att lägga fram en infrastrukturproposition
              för att ytterligare trimma och effektivisera systemen.
            </seg>
            <seg n="200134e8">
              Genom de samlade tillväxtåtgärder jag nyss beskrivit hoppas jag
              att det framgått att regeringen bedriver en samlad politik för
              företagsfrämjande och näringsutveckling, i Kronoberg såväl som
              i övriga delar av landet.
            </seg>
          </u>
          <note type="speaker" n="cb813499">
            Anf. 177 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-6" n="2cd078e1">
            <seg n="c27f913e">
              Fru talman! Jag skulle vilja börja med att uttrycka att vi i
              Kronobergs län har attraktiva livs- och boendemiljöer. Det är
              inget problem. Det är snarare jobben som är problemet, det vill
              säga jobb på bredden.
            </seg>
            <seg n="a68709ab">
              Om man då tittar på Kronobergs län kan man konstatera att befolkningen
              är lågutbildad och att det pågår en tuff strukturomvandling. Vi
              har här i kammaren för någon timme sedan, fru talman, talat om
              finanskrisen i ett annat sammanhang kopplat till småföretagande.
              Är det någonstans i vår del av Sverige som vi fortfarande är oerhört
              starkt påverkade av 2008 års finanskris är det bland annat i Kronobergs
              län, eftersom vi är så industriberoende. Man beräknar att 400
              jobb kommer att försvinna under 2012. Det är ganska tufft.
            </seg>
            <seg n="0460dbf3">
              Ministern redogör för den politik man genomfört. Hon är ganska
              nöjd med den och anser att det är detta som kommer att gynna småföretagen
              inför framtiden. Trots detta finns det nu 4 200 färre arbetstillfällen
              i Kronobergs län än 2006. Det tycker jag säger en del. Det kanske
              behöver vidtas lite tuffare åtgärder för att det ska finnas jobb
              och företag i regionen.
            </seg>
            <seg n="583bcc50">
              Ministern lyfter i sitt svar bland annat fram satsningar på infrastrukturen.
              Det är väldigt intressant. Jag räknade lite på vad det har för
              betydelse för Kronobergs län. Denna fantastiska satsning på infrastrukturen
              i landet med 497 miljarder kronor är naturligtvis bra och viktig.
              I Kronobergs län skulle det falla ned 678 miljoner. Det låter
              också fantastiskt. Men man ska komma ihåg att det gäller en längre
              period, 20102021.
            </seg>
            <seg n="35680fde">
              Vi har nere i Kronobergs län en vägsträcka på 32 kilometer förbi
              Ljungby, där det finns oerhört mycket industrier. E4 passerar
              också där, och många lastbilstransporter går längs den vägen.
              Den passerar även Värnamo, så ministern är väl insatt i detta.
              Ljungby kommun räknade för ett par år sedan på vad det skulle
              kosta att bygga motorväg av hela sträckan, det vill säga de två
              kilometer som saknas. Bara den sträckan skulle kosta 800 miljoner,
              alltså mer än hela den summa Kronobergs län fått för de elva åren.
            </seg>
            <seg n="7e012d77">
              Jag vågar påstå, fru talman, att denna infrastruktursatsning
              inte är någon omfattande satsning för Kronobergs län. Det är snarare
              så att vi är förfördelade. Det är promille av de här pengarna
              som går till vår region. Med tanke på vad infrastrukturen betyder
              för industrin är detta oerhört oroväckande inför framtiden.
            </seg>
          </u>
          <note type="speaker" n="9b8a8c4a">
            Anf. 178 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-63" n="7612e66f">
            <seg n="c295ff28">
              Fru talman! Jag känner mycket väl till Kronoberg, eftersom jag
              själv är uppvuxen inte långt därifrån. Jag känner det både som
              ett industri- och småföretagarlän och som en attraktiv del av
              landet att bo och verka i.
            </seg>
            <seg n="a61626b8">
              Carina Adolfsson Elgestam säger att det inte är så viktigt med
              attraktiva livs- och boendemiljöer. Men det är en förutsättning
              för att skapa jobb och tillväxt. Jag säger det därför att samtliga
              regioner i Sverige har lyft fram detta i sina regionala utvecklingsplaner
              som en av de mest prioriterade delarna. Regionfullmäktige i Kronoberg
              antog 2009 ett regionalt utvecklingsprogram och en strategi inför
              framtiden. De prioriterade områdena i tillväxtarbetet i Kronoberg
              är kreativitet och handlingskraft, regionalt ledarskap och att
              skapa attraktiva miljöer. Det är prioriteringarna när Kronoberg
              självt får peka på utmaningar och möjligheter för länet framöver.
            </seg>
            <seg n="16f0e14c">
              Det andra som Regionförbundet södra Småland har i uppgift handlar
              om de kompetensplattformar som jag har lyft fram i tidigare interpellationsdebatter.
              År 2010 fick de samverkansorgan som har ansvar för regionala tillväxtresurser
              i uppdrag att tillsammans med olika utbildningsaktörer ta fram
              plattformar för att på kort och lång sikt analysera behov och
              efterfrågan vad gäller utbildningsinsatser. Kompetensdelen, bestående
              av såväl ordinär utbildning, vilken Linnéuniversitetet samt grund-
              och gymnasieskolan står för, som kompletterande och ganska nära
              arbetsplatsanknuten utbildning, vilken andra aktörer står för,
              är viktig för såväl Kronoberg som övriga delar av landet, inte
              minst för näringslivet.
            </seg>
            <seg n="8d3ac4f2">
              678 miljoner kronor kanske socialdemokraten Carina Adolfsson
              Elgestam tycker är lite pengar. Men faktum är att detta är en
              infrastrukturplan som var oerhört omfattande när den presenterades
              och som fortfarande är omfattande. När regionen själv fått fördela
              pengarna har en dryg majoritet gått till mindre investeringar,
              det vill säga till mindre projekt. Det visar den sårbarhet som
              finns i Kronoberg, som har vissa lite glest befolkade delar men
              som har behov av vägarbete, tunnlar och liknande. Där har man
              fokuserat en majoritet av pengarna på mindre investeringar. Därutöver
              lägger man 110 miljoner på den viktiga Kust-till-kust-banan, som
              korsar Småland från öst till väst och som har stor betydelse för
              länets och omkringliggande läns transportmöjligheter.
            </seg>
            <seg n="835ac6c8">
              Sammantaget tror jag att det är viktigt att markera att jag på
              nationell nivå har ansvaret för regional tillväxt. Vi fördelar
              årligen stora pengar till regionerna för att hantera regional
              utvecklingskraft. Kronoberg får lite drygt 17 miljoner varje år
              fördelat till regionala tillväxtresurser. Utöver det ingår Kronoberg
              i strukturfondsprogrammet Småland och Öarna, som nu är i sitt
              slutskede. Det kommer en ny programperiod om något år. 607 miljoner
              ligger avsatta i EU-medel för hela programperioden.
            </seg>
            <seg n="6961aa18">
              Det finns pengar i omlopp. Det viktigaste är att se till att
              nyttja dem lokalt och regionalt för att omsätta dem i tillväxt,
              jobbmöjligheter och också att genom socialfonderna se till att
              människor som är i utanförskap har möjlighet att komma in.
            </seg>
          </u>
          <note type="speaker" n="04fddfab">
            Anf. 179 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-7" n="2cd078e1">
            <seg n="33427d1a">
              Fru talman! Just att analysera behov är viktigt. Det är bra att
              ministern lyfter upp frågan som är kopplad till kompetensförsörjning.
              Det är en del av utvecklingen inför framtiden. Men det går inte
              att hålla på att analysera och analysera. Det måste ske någonting
              här och nu.
            </seg>
            <seg n="18cc9e22">
              Samtidigt som det pågår en strukturomvandling så att arbetsuppgifter
              på företag försvinner saknar andra företag arbetskraft. Det saknar
              de här och nu, i dag. De kan inte utvecklas eftersom de inte kan
              anställa för att det saknas arbetskraft. Det behövs konkreta åtgärder
              med omedelbar verkan. Det verkar inte ministern i det här läget
              vara beredd att konkret gå in och titta på.
            </seg>
            <seg n="3de2a3da">
              Det är lätt att säga att vi utifrån de regionala utvecklingsprogrammen
              satsar hela 17 miljoner. Hur långt räcker 17 miljoner? Det handlar
              om väldigt många olika saker, medfinansiering och det ena med
              det andra. Samma sak är det med att hänvisa till Småland och Öarna
              och den nuvarande programperioden. Man ska komma ihåg att den
              började 2007. En hel del av de pengarna har redan använts på ett
              positivt sätt.
            </seg>
            <seg n="0868c0bb">
              Där är ett annat bekymmer utifrån hur kontona är fördelade på
              det som kallas ett-ett-kontot, det vill säga hur mycket man får
              per invånare. Där är Kronoberg verkligen förfördelat. Vi får så
              pass lite pengar att vi inte klarar av samfinansieringen.
            </seg>
            <seg n="efe21402">
              Det skulle vara oerhört glädjande om regeringen skulle vara beredd
              att gå in och titta på det. Vi vet att vi i Kronobergs län får
              jag kommer nu inte ihåg på öret under 100 kronor per invånare
              medan det finns andra län som får uppåt 200 kronor per invånare.
            </seg>
            <seg n="a9ea0b50">
              Man kan fundera över rättvisan i det när det handlar om strukturfonderna
              och vilka möjligheter man har. Det är massor av projekt som ska
              göras över länsgränserna där Kronobergs län inte kan vara med.
              Det bör man kanske fundera över i stället för att säga att det
              satsas och vara nöjd med de summorna när det slår fel åt andra
              hållet.
            </seg>
            <seg n="69356d32">
              Det första halvåret 2012 har det i Kronobergs län nyregistrerats
              146 företag. Motsvarande period förra året var det 171 företag.
              Det är en minskning med över 14 procent. Det är alarmerande i
              förhållande till strukturomvandlingen och det allmänna läget.
              Ändå är ministern inte beredd att gå vidare och säga att det behövs
              fler åtgärder för att industrilän som Kronobergs län ska kunna
              utvecklas.
            </seg>
            <seg n="ea25c8d7">
              Ministern är nöjd med infrastruktursatsningarna, hänvisar till
              pengarna och säger att 678 miljoner är mycket pengar. Det låter
              mycket när man presenterar det. Men när man tänker efter handlar
              det om 678 miljoner på elva år. Det blir omkring 60 miljoner per
              år.
            </seg>
            <seg n="82cb02b0">
              Fru talman! Jag vet tyvärr inte vad det kostar att bygga en kilometer
              väg. Men det kostar ganska mycket pengar. Man får inte så mycket
              väg för 678 miljoner kronor.
            </seg>
          </u>
          <note type="speaker" n="1e8f7fb3">
            Anf. 180 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-64" n="7612e66f">
            <seg n="73c00ba5">
              Fru talman! Denna vecka och nästa vecka besvarar jag en rad interpellationer
              från Socialdemokraterna på samma tema, nämligen näringslivsutveckling
              i respektive region. Ska modellen vara att varje region man själv
              representerar ska få mer pengar i förhållande till andra regioner
              vad gäller infrastruktur, kompetensförsörjning och strukturfonder
              får vi en helt omöjlig situation.
            </seg>
            <seg n="17dd0f8f">
              Vi har ett begränsat utrymme. Vårt begränsade utrymme exempelvis
              vad gäller strukturfonderna avgörs genom förhandlingar i Bryssel.
              De förhandlingarna är jag nu väldigt aktiv i. Vi kommer att slutföra
              dem inom ett år. Det styr sedan fördelning.
            </seg>
            <seg n="0e320ba0">
              Det är därför viktigt att även Socialdemokraterna tar ansvar
              för att det finns en budget att hålla sig till. Det finns också
              möjligheter att skapa tillväxt och utveckling runt om i landet
              om man satsar på tillväxtkraft underifrån.
            </seg>
            <seg n="296fd245">
              Det är av den anledningen som vi under ett flertal år arbetat
              just med de breda förutsättningarna. Det handlar om forskning,
              innovation, infrastruktur, kompetensförsörjning och utbildning
              samt kapitalförsörjning. En del av de sakerna finns implementerade.
              Mycket ska givetvis både förstärkas och förbättras framöver.
            </seg>
            <seg n="8de7d72a">
              Till hösten kommer återigen en infrastrukturproposition som regeringen
              har aviserat. Den kommer givetvis att trimma och utveckla den
              plan som lades fram för ett antal år sedan.
            </seg>
            <seg n="67e5a18f">
              En annan del som interpellanten lyfter fram är nyföretagandet.
              År 2011 var ett rekordår för nyföretagandet i Sverige. Det var
              ett enormt trendbrott för nya företag. Nyföretagandet ökade då
              med 6 procent jämfört med 2010. Vi ser nu under 2012 att det kommer
              åter till mer normala nivåer på ökningen av nyföretagandet jämfört
              med historiska år.
            </seg>
            <seg n="250a64d1">
              Anledningen till att nyföretagandet ökade så mycket under 2011,
              vilket är väldigt glädjande, var att regeringen slopade redovisningsplikten
              för små företag men också att man sänkte aktiekapitalet från 100
              000 kronor till 50 000 kronor, enligt de analyser som vi har fått
              ta del av.
            </seg>
            <seg n="24a3a24d">
              Jag välkomnar givetvis fortsatta satsningar på att stärka nyföretagandet
              i detta land men också att man utvecklar redan befintliga företag
              till att växa och anställa. Där är anställningskostnaderna och
              skatterna viktiga.
            </seg>
            <seg n="33a1323c">
              Det är anmärkningsvärt att Socialdemokraterna fortsätter att
              i sann klassisk anda föreslå att man ska höja skatterna och ta
              bort halvering av arbetsgivaravgifter. Man vill bestraffa dem
              som har högre inkomster genom att lägga tillbaka mer skatt på
              dessa. Man tycker att det är bra med en kilometerskatt i Kronoberg
              och Småland med långa avstånd.
            </seg>
            <seg n="2c33175d">
              På en rad områden kör man med en skattepolitik och tror att det
              ska rädda de olika regionerna i landet. Jag har väldigt svårt
              att tänka mig att de mindre åkerierna i Jönköpings län och Kronobergs
              län tycker att en sådan vägslitageavgift eller kilometerskatt
              skulle vara någonting som de tycker stärker utvecklingskraften.
            </seg>
            <seg n="0b120ae2">
              Slutligen vill jag kort komma in på matchningsproblematiken.
              Det är en stor utmaning. Där har Arbetsförmedlingen förra hösten
              fått ett förnyat uppdrag och mer pengar för att jobba just med
              mer handledning och mer coachning.
            </seg>
            <seg n="5a3350a3">
              Samtidigt har vi lagt till sänkta kostnader för att anställa
              genom nystartsjobb, instegsjobb och liknande för att just stimulera
              arbetsgivare genom sänkta anställningskostnader.
            </seg>
          </u>
          <note type="speaker" n="ecf75b8d">
            Anf. 181 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-795e481a1a70462d-8" n="2cd078e1">
            <seg n="ff8c843a">
              Fru talman! Näringsministern står nu här i kammaren och försöker
              att skapa en bild av att vi socialdemokrater för en skattepolitik
              som är negativ för företagen. Jag vet inte om näringsministern
              som hastigast glömde att det är alliansregeringen Centerpartiet,
              Moderaterna, Kristdemokraterna och Folkpartiet som styr landet
              och inte Socialdemokraterna.
            </seg>
            <seg n="a075ae21">
              Näringsministern verkar också ha glömt bort att ett av de första
              beslut man fattade här i kammaren var att höja avgiften för småföretagen,
              det vill säga arbetsgivaravgiften. Då gjorde man det dyrare. Ändå
              ska man försöka stå här och skuldbelägga oss som inte styr landet.
              Det borde vara lite skärpning i den frågan.
            </seg>
            <seg n="ea3d417e">
              Jag har också en annan information. Ministern säger att under
              förra året var det extra många företag som startades. Det är oerhört
              positivt. Det skulle vara bakgrunden till att det nu är färre.
              Man kan samtidigt konstatera vad gäller antalet konkurser i Kronobergs
              län att under det första halvåret var det 46 företag som gick
              i konkurs. Det är alltså en ökning av antalet konkurser. Bara
              under maj månad har tolv företag gått i konkurs. Det är en fördubbling
              jämfört med maj 2011. Det säger något om vad som händer i samhället
              och att det är just därför som det behövs åtgärder.
            </seg>
            <seg n="eb913007">
              Fru talman! För att inte riskera att näringsministern ånyo ska
              upprepa att hon inte hört någonting om vad vi socialdemokrater
              har för förslag tänker jag avsluta med att säga att vi har konkreta
              förslag, inte minst om samverkan mellan politik och näringsliv.
              Vi tror att det kan vara en viktig framgångsfaktor.
            </seg>
          </u>
          <note type="speaker" n="659df665">
            Anf. 182 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-65" n="7612e66f">
            <seg n="713071ed">
              Fru talman! Jag vet att Socialdemokraterna har förslag, bland
              annat om samverkan mellan näringsliv och akademi. Det är ett sådant
              program som nu pågår vad gäller strategiska innovationsområden
              och som Vinnova driver.
            </seg>
            <seg n="3677944e">
              Jag vet att Socialdemokraterna kräver en innovationsstrategi,
              som regeringen har arbetat med under drygt ett år och som snart
              kommer att presenteras.
            </seg>
            <seg n="b21c7495">
              Jag vet att Socialdemokraterna vill se innovationsupphandling
              som ett konkret förslag. Men jag vet också att regeringen införde
              möjligheten till innovationsupphandling vid årsskiftet.
            </seg>
            <seg n="f1fae4ac">
              Jag skuldbelägger inte utan ifrågasätter snarare den politik
              som Socialdemokraterna bedriver på näringsområdet, för jag tror
              inte att det är genom höjda skatter som vi får en regional utveckling.
            </seg>
            <seg n="45d2373b">
              Men det som jag tror är viktigt att markera i den här debatten,
              för det är viktigt att prata regional utvecklingskraft, är att
              svenskt näringsliv står inför stora utmaningar, oavsett om det
              är i större städer eller utanför Älmhult. Då krävs det fortsatta
              ansträngningar för sänkta kostnader, sänkta skatter, god infrastruktur,
              en bra satsning på innovation och tillämpad forskning men givetvis
              också en samverkan i triangeln akademi, näringsliv och politik.
              Det kommer jag som näringsminister, både genom samtal med näringslivet
              och i mitt fortsatta arbete i regeringen, att arbeta för under
              de år som återstår av mandatperioden.
            </seg>
            <seg n="83c660fe">
              Avslutningsvis vill jag bara önska Carina Adolfsson Elgestam
              en trevlig midsommar.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="c5efdcb3">
            25 § Svar på interpellation 2011/12:365 om industrins och basnäringens
            betydelse för Dalarnas utveckling
          </note>
          <note type="speaker" n="ab7f260e">
            Anf. 183 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-66" n="7612e66f">
            <seg n="cf932263">
              Fru talman! Roza Güclü Hedin har frågat mig vilka åtgärder jag
              kommer att vidta för att gruvnäringen och basnäringen ska beredas
              de förutsättningar som krävs för att möjliggöra en fortsatt god
              utveckling för näringslivet i Dalarna.
            </seg>
            <seg n="9e3dbe67">
              Jag vill inleda med att säga att jag instämmer i det som interpellanten
              konstaterar, nämligen att företagens villkor spelar en avgörande
              roll för utvecklingen av svenskt näringsliv. Företagsamhet inom
              alla branscher, inte minst inom råvarusektorn, är också ett mycket
              viktigt mål för regeringens samlade politik. Regeringen bedriver
              en aktiv näringspolitik och en regional tillväxtpolitik för att
              stärka förutsättningarna för tillväxt i hela landet.
            </seg>
            <seg n="e0b6477d">
              Det är glädjande att konstatera att gruvnäringen i Dalarna står
              inför en expansion som kommer att skapa en positiv sysselsättningsutveckling
              i länet. Efterfrågan på kompetent arbetskraft är stor inom gruvnäringen.
              Den 1 januari 2012 öppnade Arbetsförmedlingen en gruvarbetsförmedling
              som ska jobba med rekrytering inom och utom Sverige. Regeringen
              har också förlängt satsningen på yrkesinriktad gymnasial vuxenbildning
              till och med 2013.
            </seg>
            <seg n="6f760c57">
              Regeringen kommer under hösten 2012 att lägga fram en infrastrukturproposition
              vars huvudsakliga inriktning kommer att vara underhåll, effektivisering
              och trimning av befintlig transportinfrastruktur. En fungerande
              infrastruktur är en viktig förutsättning för den expanderande
              gruvnäringen.
            </seg>
            <seg n="c8a5a8b3">
              En aktiv näringspolitik handlar inte bara om att lägga fram propositioner.
              Detta är ett avgörande skäl till att regeringen nu tar fram en
              väl sammanhållen och hos intressenterna starkt förankrad svensk
              mineralstrategi. Mineralstrategin kommer att ha bäring på hela
              den svenska gruv- och mineralindustrin och alla dess avnämare
              i såväl Dalarna som hela landet. Jag räknar med att kunna presentera
              den svenska mineralstrategin före slutet av 2012.
            </seg>
            <seg n="0ec0faa8">
              Min övertygelse är att tillväxt byggs underifrån. Den nationella
              nivån ger grundläggande förutsättningar att lokalt och regionalt
              utveckla sin region efter egna prioriteringar. Den bästa kunskapen
              om vad som specifikt behövs för att utveckla just Dalarna finns
              hos regionen själv. Därför ligger också huvudansvaret för de regionala
              tillväxtresurserna där, och regeringen tillför årligen resurser
              till regionen för att utveckla insatser. Det handlar bland annat
              om medel för projektstöd och regionala företagsstöd i syfte att
              stärka utvecklings- och konkurrenskraften i regionen.
            </seg>
          </u>
          <note n="5f20da86">
            Då Roza Güclü Hedin, som framställt interpellationen, anmält
            att hon var förhindrad att närvara vid sammanträdet medgav förste
            vice talmannen att Carin Runeson i stället fick delta i överläggningen.
          </note>
          <note type="speaker" n="601f662e">
            Anf. 184 CARIN RUNESON (S):
          </note>
          <u who="carin_runeson_03742d" xml:id="i-95936216b3265b4f-0" n="2679cb30">
            <seg n="5822a580">
              Fru talman! Det är väl nu man ska säga att det blir lång dags
              färd mot natt, kan jag tänka mig. Vi ska väl försöka klara av
              den här interpellationsdebatten också.
            </seg>
            <seg n="9da211c3">
              Som framgick har Roza Güclü Hedin förhinder. Därför tar jag emot
              svaret. Och, fru talman, jag vill börja med att tacka näringsministern
              för det svar som har givits.
            </seg>
            <seg n="5d3f8a2d">
              Utan en klok och bra näringspolitik, utan en bra arbetsmarknadspolitik,
              utan en bra och klok infrastrukturpolitik och utan en klok och
              bra utbildningspolitik ja, jag kan fortsätta mycket längre än
              så, för nästan allt hänger ihop kan inte Sverige utvecklas och
              inte heller ge landet och statskassan exportinkomster i den omfattning
              som är önskvärd.
            </seg>
            <seg n="593ac9cc">
              Med kloka och välgenomtänkta satsningar och investeringar inom
              näringspolitiken, då inte bara i storstadsregionerna utan också
              i glesbygd och skogslän, kan människor få jobb, kan vi få hela
              Sverige att leva och om möjligt kan också storstäderna andas lite
              grann och blir inte alltför överbefolkade.
            </seg>
            <seg n="b1b71100">
              Eftersom interpellanten Roza Güclü Hedin och jag bor i Dalarna
              handlar interpellationen om Dalarna. Jag var här i kammaren redan
              när Raimo Pärssinen hade sin interpellationsdebatt med ministern,
              och det är liknande förhållanden i Gävleborg och Dalarna, så den
              interpellationen kunde nästan också ha stått för våra åsikter.
            </seg>
            <seg n="dd7dc2f0">
              Carina Adolfsson Elgestam talade om hur bra hennes län är. Det
              är samma sak med Dalarna. Det är ett fantastiskt län att bo och
              verka i. Där är inte bara midsommarfirande och spelmansmusik och
              inte heller bara skidåkning i Sälen och Idre, vilket kanske är
              känt för de flesta.
            </seg>
            <seg n="460987bd">
              Vad som inte är lika välkänt, tror jag, är att Dalarna är Sveriges
              fjärde exportlän, och det är bra. Vi sysselsätter väldigt många
              inom turism och kultur, men vi måste också ha en basindustri.
              Många måste arbeta där också.
            </seg>
            <seg n="92a5a20d">
              Vi har många företag, både stora och små. Det är bra med regelförenklingar
              som gör att exempelvis generationsskiften kan genomföras, för
              det kan vara problematiskt. Men det är också viktigt med de stora
              tunga industrierna som ger många jobb och stora skatteintäkter
              till kommuner och till statskassan.
            </seg>
            <seg n="613b9e5a">
              Vad som är A och O för att ett företag ska kunna växa är att
              det finns välutbildad arbetskraft, vettiga regelverk, god tillgång
              till riskkapital, tillgänglighet allt detta i samverkan. Egentligen
              är detta en interpellation som flera ministrar skulle svara på
              samtidigt, men jag tror att Annie Lööf som näringsminister har
              ett stort och övergripande ansvar för många av dessa frågor.
            </seg>
            <seg n="caef6182">
              Jag tror också att förutsättningarna för små och medelstora företag
              i viss mån skiljer sig åt.
            </seg>
            <seg n="733dfa92">
              Vad som är gemensamt för alla är att man har ett stort behov
              av välutbildad arbetskraft, att man behöver kapital och att man
              måste kunna leverera sina produkter, sitt gods, till kunden utan
              att det blir för kostsamt ibland på väg och ofta på järnväg. När
              det gäller den stora tunga exportindustrin måste man ut till hamn,
              vilket inte alltid är enkelt i ett inlandslän som Dalarna. Därför
              måste vi satsa extra mycket på infrastrukturen.
            </seg>
          </u>
          <note type="speaker" n="e7a70eee">
            Anf. 185 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-67" n="7612e66f">
            <seg n="cecbeb88">
              Fru talman! Jag tackar för inlägget som beskriver det som känns
              naturligt för mig att säga, nämligen att Sverige är fantastiskt.
              Alla landets delar bygger den nationella tillväxten. Det är de
              olika regionernas möjlighet att utvecklas, göra sig attraktiva,
              dra till sig investeringar och skapa regional tillväxt som bygger
              den nationella tillväxten och konkurrenskraften.
            </seg>
            <seg n="8cb034a9">
              Därför är det viktigt för mig som näringsminister att blicka
              såväl på den nationella och internationella nivån som på hur vi
              skapar underifrånperspektivet, det regionala tillväxtperspektivet.
            </seg>
            <seg n="dbe3bda9">
              Precis som lyfts fram här är det en fungerande helhet som stärker
              näringslivet. Det är de breda satsningarna på forskning och innovation
              som är viktiga för basindustrin i Dalarna. Det är forskning och
              innovation som är viktigt för högskolan i regionen. Också kompetensförsörjningen,
              allt från grundskola till yrkesvux och yrkeshögskola, är en viktig
              del för att matcha arbetskraft med det behov som näringslivet
              i Dalarna har.
            </seg>
            <seg n="5b112286">
              Något som också är viktigt, och som jag har tagit upp med tidigare
              interpellanter, är satsningar på infrastruktur. Utifrån mitt perspektiv
              som näringsminister är godsstråken viktiga. Tittar man på Dalarna
              som ett viktigt gruvlän är godstransporterna viktiga för gruv-
              och mineralindustrin. Men det är också viktigt för arbetspendling
              och för persontrafik för att få fungerande arbetsmarknadsregioner.
            </seg>
            <seg n="8a5a9264">
              En annan aspekt av regional utvecklingskraft är perspektivet
              Hela Sverige ska leva. För att möta den naturliga urbaniseringstrend
              som pågår inte bara i Sverige utan i hela världen är det viktigt
              att skapa lika förutsättningar och lika villkor att bo och verka
              i landet.
            </seg>
            <seg n="45acd21c">
              Vi har ett landsbygdsprogram som är viktigt för att stärka framför
              allt gröna näringar. Vi har plattformen Attraktionskraft Sverige
              där jag vill se att varje region och kommun i Sverige tänker på
              hur de kan stärka livs-, boende- och servicemiljöerna. Det gäller
              både Borlänge och Botkyrka. Både kommuner nära större städer och
              kommuner på landsorten och i glesbygd måste tänka på hur de stärker
              sin egen attraktionskraft. Här tror jag att vi kan vara en aktiv
              part.
            </seg>
            <seg n="000aac89">
              Vi gör, och har gjort sedan vi tillträdde, en stor mängd insatser
              vad gäller regelförenkling. Vi förändrade trygghetssystem för
              företagare 2009, vilket var en viktig del i att mer och mer jämställa
              företagares trygghetssystem med arbetstagares.
            </seg>
            <seg n="0ccf9a94">
              Kapitalförsörjning är en viktig del för att starta och driva
              företag i en region som Dalarna. Det gäller både basindustrin
              och de gröna näringarna men också besöksnäringen, som är viktig
              för Dalarna.
            </seg>
            <seg n="2b7cc4ac">
              Det handlar också om entreprenörskapsfrämjande som vi har satsat
              på för att hjälpa kvinnor, unga och invandrare att ta klivet in
              i företagande.
            </seg>
            <seg n="589974e4">
              Vi stimulerar också konkurrensfrämjande. För att få företag runt
              om i landet att utvecklas krävs en god konkurrenslag, goda möjligheter
              att verka på marknaden och ett stävjande av osund konkurrens.
            </seg>
          </u>
          <note type="speaker" n="72620ae7">
            Anf. 186 CARIN RUNESON (S):
          </note>
          <u who="carin_runeson_03742d" xml:id="i-95936216b3265b4f-1" n="2679cb30">
            <seg n="9964f47c">
              Fru talman! Näringsministern säger att underifrånperspektivet
              är viktigt. Det kan jag hålla med om, men det räcker inte alltid.
              Nyckelfrågan för företagen är förstås kapital. Det är viktigt
              att tänka på att företagens vilja till investering också måste
              mötas av en god vilja från statens och samhällets sida. Nu kan
              inte kommuner eller ens regioner alla gånger möta upp med allt
              som behövs, utan det krävs också statliga satsningar.
            </seg>
            <seg n="983b8d19">
              Jag vet att alla inte kan få allt, åtminstone inte på en gång.
              Men det är viktigt att man har en klok prioritering och ser var
              pengarna gör mest nytta. Det måste i sin tur innebära att man
              för en klok diskussion med många parter och många olika regioner
              eftersom man inte kan göra allt på en gång.
            </seg>
            <seg n="941cb6e2">
              Gruvnäringen i Dalarna är något oerhört positivt. När vi började
              diskutera detta i olika sammanhang för snart tre år sedan möttes
              vi ganska ofta av: Det får ni väl ordna på hemmaplan. Jag tror
              inte att alla förstod vilken stor satsning det handlar om. Det
              är ingen lokal eller regional fråga.
            </seg>
            <seg n="090275fb">
              I Grängesberg finns planer på att öppna tre gruvor, i bästa fall
              redan 2015. Enbart där och då handlar det om 350 arbetstillfällen.
              Och det kommer ytterligare gruvor under förutsättning att det
              finns transportmöjligheter och järnvägskapacitet. Då kan det handla
              om upp till 1 000 arbetstillfällen, och det är inte lite. Det
              blir många kronor i skatteintäkter.
            </seg>
            <seg n="e2acba1c">
              Vi har andra stora företag i Dalarna, till exempel ABB. Jag hoppas
              att näringsministern har gjort studiebesök på ABB. När vi talar
              om transporter och behov av god järnvägskapacitet handlar det
              om att ABB ska få ut sina transformatorer som väger över 400 ton.
              Funkar inte detta flyttar man inte sin transformatortillverkning
              någon annanstans i Sverige, utan förmodligen flyttar man den utomlands.
              Så det här är viktigt.
            </seg>
            <seg n="50a2f341">
              Spendrups Bryggeri bygger ut och lägger mer och mer av sin produktion
              i Grängesberg. Det är åtskilliga långtradare per dygn som går
              därifrån med olika typer av dryck. Det man producerar per dag
              motsvarar ungefär ett normalt godståg.
            </seg>
            <seg n="842084ae">
              Om gruvorna kan öppna som det är tänkt och SSAB och Stora Enso
              fortsätter att ha sina orderböcker fyllda innebär det att den
              järnvägskapacitet som finns i dag inte räcker, och persontrafiken
              blir helt undanträngd. Många talar om persontrafik som det viktigaste,
              och det är klart att den är viktig, men godset är kanske ännu
              viktigare. Man kan klara av mycket persontransporter med buss,
              men man kan inte köra järnmalm eller annat stort på buss eller
              lastbil. Det måste gå på järnvägen.
            </seg>
            <seg n="4f638e2a">
              Med tanke på infrastrukturen vore det nog klokt med en bra dialog
              med infrastrukturministern om hur vi satsar framåt.
            </seg>
          </u>
          <note type="speaker" n="e5e5b5f0">
            Anf. 187 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-68" n="7612e66f">
            <seg n="71ffaabb">
              Fru talman! När vi talar regional tillväxt och utveckling är
              det som jag beskrev i svaret att vi har ett regionalt tillväxtansvar.
              Jag tror att det är rätt och rimligt, för det är oftast regionerna
              själva som vet vilka förutsättningar och behov som finns och vilka
              utmaningar regionen står inför. Den ordningen vill jag fortsätta
              med.
            </seg>
            <seg n="8e53e0e4">
              Det är dock viktigt att staten känner ett ansvar att stödja och
              underlätta. Det gör vi genom att fördela regionala tillväxtresurser,
              till exempel till respektive län. Vi gör det också genom att satsa
              på infrastruktur, på forskning och innovation och på det övergripande
              rastret för att skapa förutsättningar för näringslivsutveckling.
            </seg>
            <seg n="bba4c427">
              En sådan del är kapitalförsörjningen som Carin Runeson lyfte
              fram. När det gäller det statliga riskkapitalet har vi 17 miljarder
              fördelade på sex statliga aktörer. Sedan i höstas, när jag blev
              näringsminister, har vi gått in i en översyn av detta. Ett första
              steg presenterade vi till riksdagen i vårpropositionen som har
              debatterats och antagits av riksdagen i dag. Det är därmed det
              som kommer att genomföras under hösten. Det handlar om en sammanslagning
              av Almi och Innovationsbron för att stärka kapitalet i de riktigt
              tidiga faserna, sådd och tidig expansionsfas, vilket är efterfrågat
              i det svenska näringslivet.
            </seg>
            <seg n="f2442d8f">
              När vi pratar om gruv- och mineralfrågor är det glädjande med
              den gruvboom som finns både i Bergslagen och i norra delen av
              Sverige. Den står för oerhört många nya jobb, men också en enorm
              framtidstro i bygder som under decennier har haft tuffa utmaningar
              och snarare minskat i befolkningstillväxt och haft svårigheter
              med arbetslöshet. Jag tror att mineralstrategin som vi nu är mitt
              uppe i är en viktig pusselbit tillsammans med den översyn vi gör
              av miljötillståndsprocessen till exempel och översynen av minerallagen
              som har pågått ett tag och kommer att presenteras för mig under
              hösten.
            </seg>
            <seg n="08434608">
              I den nuvarande planen fick Dalarna närmare 1 miljard till den
              regionala infrastrukturen. Det är en stor satsning. Jag är medveten
              om, och det tog Carin Runeson också upp, att det krävs fortsatta
              satsningar inte minst på godssidan. Därför kommer regeringen i
              höst att lägga fram en kompletterande infrastrukturproposition.
            </seg>
          </u>
          <note type="speaker" n="1910a9eb">
            Anf. 188 CARIN RUNESON (S):
          </note>
          <u who="carin_runeson_03742d" xml:id="i-95936216b3265b4f-2" n="2679cb30">
            <seg n="aeb2e8e2">
              Fru talman! Att den bästa kunskapen om vad som specifikt behövs
              i ett län eller region, i det här fallet Dalarna, finns hos oss,
              håller jag med om. Att huvudansvaret för regionala tillväxtresurser
              också finns där är bra. Det räcker dock inte att bara säga så.
              Det måste fördelas så att resurser till stöd och utveckling finns
              regionalt. Infrastruktursatsningar, som vi har pratat om, ska
              inte göras sedan utan nu. Vi pratar inte om nya järnvägar utan
              om mötesplatser och upprustning av befintlig järnväg. Det måste
              också finnas bättre utbildnings- och forskningsmöjligheter och
              förutsättningar för bostadsbyggande till en överkomlig boendekostnad.
              Om man räknar med att vi ska få en utveckling inom gruvnäringen
              är det viktigt att människor kan komma och bo. Vi ska inte ha
              husvagnsbyar och folk som jobbar två veckor och åker hem två veckor.
            </seg>
            <seg n="8cec7c68">
              Allt detta samverkar. Det är viktigt att tänka på det så att
              man ser helheten.
            </seg>
            <seg n="e3721fdd">
              Innan ordet övergår till näringsministern vill jag önska fru
              talmannen, näringsministern och övriga som har tvingats jobba
              övertid denna vidunderligt vackra försommarkväll trevlig midsommar
              och trevlig sommar.
            </seg>
          </u>
          <note type="speaker" n="d3654974">
            Anf. 189 Näringsminister ANNIE LÖÖF (C):
          </note>
          <u who="unknown" xml:id="i-0ac34e137a791658-69" n="7612e66f">
            <seg n="ed83e3c6">
              Fru talman! Jag tackar för det och önskar detsamma till de personer
              som finns i lokalen.
            </seg>
            <seg n="319ffc7c">
              Det som Carin Runeson lyfte fram är nödvändigt. Under hösten
              kommer regeringen att lägga fram en infrastrukturproposition som
              ett komplement till den stora satsning som redan är i gång under
              planperioden 20102021. Vi kommer också att se en forsknings- och
              innovationsproposition som läggs fram till hösten där vi kommer
              att ta upp både tillämpad forskning och innovationer och resursfördelning
              till högskolor och universitet runt om i landet.
            </seg>
            <seg n="80235cf9">
              Bostadsbyggande är något som regeringen presenterade en del förslag
              till i vårpropositionen för ett antal månader sedan som i dag
              är klubbad här i riksdagen.
            </seg>
            <seg n="7dab9960">
              De tre områdena är helt centrala för att skapa attraktiva livs-
              och boendemiljöer så att man kan attrahera människor att starta
              företag och arbetstagare att bosätta sig på platsen. Jag förstår
              problemet med fly-in/fly-out, som man brukar kalla det när människor
              veckopendlar kontinuerligt för att man inte vill bosätta sig i
              en kommun utan pendlar dit där det finns jobb. Det är så inte
              minst inom gruv- och mineralnäringen, oavsett ort i Sverige. Det
              är viktigt att kommunerna tar sitt planeringsansvar och ser till
              att det byggs bostäder så att människor har möjlighet att flytta
              dit och skapa en långsiktig boende- och livsmiljö, i det här fallet
              i Dalarna.
            </seg>
          </u>
          <note n="decaadbb">
            Överläggningen var härmed avslutad.
          </note>
          <note n="6274a827">
            26 § Bordläggning och beslut om förlängd motionstid
          </note>
          <note n="dff6f901">
            Anmäldes och bordlades
          </note>
          <note n="dee7b784">
            Kammaren biföll talmannens förslag att motionstiden för denna
            proposition skulle förlängas till onsdagen den 26 september .
          </note>
          <note n="8a8707c1">
            27 § Anmälan om interpellation
          </note>
          <note n="c42ee4bb">
            Anmäldes att följande interpellation framställts
          </note>
          <note n="2bbd7539">
            den 20 juni
          </note>
          <note n="33ad5a06">
            Annika Lillemets
          </note>
          <note n="9dcca35b">
            Interpellationen redovisas i bilaga som fogats till riksdagens
            snabbprotokoll tisdagen den 18 september.
          </note>
          <note n="5b759162">
            28 § Anmälan om frågor för skriftliga svar
          </note>
          <note n="26050089">
            Anmäldes att följande frågor för skriftliga svar framställts
          </note>
          <note n="2bbd7539">
            den 20 juni
          </note>
          <note n="713ed9fc">
            Valter Mutt
          </note>
          <note n="8a4f50ff">
            Lennart Axelsson
          </note>
          <note n="183f02dc">
            Kerstin Engle
          </note>
          <note n="7e30d288">
            Raimo Pärssinen
          </note>
          <note n="6339201c">
            Matilda Ernkrans
          </note>
          <note n="7f431b95">
            Martin Andreasson
          </note>
          <note n="7f431b95">
            Martin Andreasson
          </note>
          <note n="eb72ea6a">
            Jonas Eriksson
          </note>
          <note n="5436eb4b">
            Frågorna redovisas i bilaga som fogats till riksdagens snabbprotokoll
            tisdagen den 18 september.
          </note>
          <note n="ef37a03f">
            29 § Anmälan om skriftliga svar på frågor
          </note>
          <note n="30157772">
            Anmäldes att skriftliga svar på följande frågor inkommit
          </note>
          <note n="2bbd7539">
            den 20 juni
          </note>
          <note n="fb581877">
            Hans Olsson
          </note>
          <note n="183f02dc">
            Kerstin Engle
          </note>
          <note n="f4829f71">
            Johan Andersson
          </note>
          <note n="8624458c">
            Eva Olofsson
          </note>
          <note n="bd0be9ab">
            Amineh Kakabaveh
          </note>
          <note n="ed5242ea">
            Louise Malmström
          </note>
          <note n="4b663d72">
            Thomas Strand
          </note>
          <note n="8b56e577">
            Carina Herrstedt
          </note>
          <note n="edebadbf">
            Josefin Brink
          </note>
          <note n="8a511bcb">
            Nina Lundström
          </note>
          <note n="da98d637">
            Håkan Bergman
          </note>
          <note n="ee947e23">
            Svaren redovisas i bilaga som fogats till riksdagens snabbprotokoll
            tisdagen den 18 september.
          </note>
          <note n="944383a8">
            30 § Kammaren åtskildes kl. 20.04.
          </note>
          <note n="4d158dd8">
            Förhandlingarna leddes
          </note>
          <note n="d4a1d43b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
