<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--116</head>
          <docDate when="2011-05-23">2011-05-23</docDate>
        </div>
      </front>
      <body>
        <div>
          <note n="884d2313">
            ﻿
          </note>
          <note n="20235d4b">
            Riksdagens protokoll
          </note>
          <note n="cd0cb415">
            2011/12:116
          </note>
          <note type="date" n="829ef04e">
            Onsdagen den 23 maj
          </note>
          <note n="a4a7f65e">
            Kl. 09:00 - 20:21
          </note>
          <note n="ab8447ca">
            1 § Meddelande om information från regeringen
          </note>
          <note n="81ed60b2">
            Andre vice talmannen meddelade att fredagen den 25 maj kl. 13.00
            skulle statsminister Fredrik Reinfeldt (M) lämna information från
            Europeiska rådets möte den 23 maj.
          </note>
          <note n="b573bbd1">
            2 § Anmälan om inkomna faktapromemorior om förslag från Europeiska
            kommissionen
          </note>
          <note n="42f5d457">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="a90eac6c">
            KOM(2012)129
          </note>
          <note n="28a5dcf2">
            KOM(2012)134
          </note>
          <note n="c8da9845">
            3 § Anmälan om inkommen granskningsrapport från Riksrevisionen
          </note>
          <note n="31160ca8">
            Andre vice talmannen anmälde att följande granskningsrapport
            inkommit från Riksrevisionen:
          </note>
          <note n="c0af84ac">
            4 § Hänvisning av ärende till utskott
          </note>
          <note n="3e73d1e1">
            Föredrogs och hänvisades
          </note>
          <note n="48c3bd58">
            den 16 juli.
          </note>
          <note n="4b94d191">
            5 § Förnyad bordläggning
          </note>
          <note n="16de7d34">
            Föredrogs och bordlades åter
          </note>
          <note n="8de0a242">
            6 § Soldatanställningar i Försvarsmakten
          </note>
          <note n="8ed668aa">
            Föredrogs
          </note>
          <note type="speaker" n="fa590d8c">
            Anf. 1 PETER HULTQVIST (S):
          </note>
          <u who="peter_hultqvist_4fda95" xml:id="i-6feb34876797a4a8-0" n="d2eb0fc2">
            <seg n="54ddfda8">
              Herr talman! Den allmänna värnplikten var ett system som skapade
              en grundläggande förankring för försvaret hos svenska folket.
              Värnplikten blev grundbulten i folkförsvarstanken. Det var ett
              system som också skapade ett brett underlag för rekrytering till
              Försvarsmaktens olika yrken. Länge var värnplikten en oomtvistad
              grundpelare i den svenska försvarspolitiken. Försvaret skulle
              vara hela svenska folkets angelägenhet. Det handlade om att bygga
              ett demokratiskt folkförsvar.
            </seg>
            <seg n="d8b1e815">
              När det kalla kriget tog slut och försvaret omriktades från en
              tydlig nationell uppgift till att betraktas vara ett insatsförsvar
              med huvudsaklig inriktning på internationella insatser ifrågasattes
              värnplikten från vissa håll. I takt med att antalet inkallade
              minskade och de internationella missionerna ställdes i centrum
              krävde vissa ledande militärer en yrkesarmé och professionella
              soldater. Det svenska försvarets personalförsörjning skulle likna
              den i andra länder som har en helt annan militär och försvarspolitisk
              tradition. Värnplikten ströps långsamt med de fredsframtvingande
              insatserna inom EU och Nato som bräckjärn. Våra nordiska grannländer
              valde en annan väg. Där är värnplikten fortfarande grunden för
              försvarsmakten.
            </seg>
            <seg n="0b1da714">
              Till sist tog den borgerliga regeringen det avgörande steget
              och med knapp majoritet tre rösters övervikt avskaffade man värnplikten
              och gjorde den formellt vilande. Detta gjorde man trots att det
              system som skulle ersätta värnplikten var synnerligen oprövat,
              saknade bred förankring hos svenska folket, byggde på osäkra antaganden,
              oklara förutsättningar och frånvaro av nödvändig lagstiftning
              och styrande regelverk. Grunden för reformen var svag och den
              var dåligt genomtänkt.
            </seg>
            <seg n="d74619cf">
              Detta mycket dyra personalsystem har redan satt djupa spår i
              Försvarsmaktens ekonomi. För att finansiera det har viktiga materialsystem
              fått skjutas på framtiden. ÖB har nyligen i en skrivelse anmält
              att detta kommer att leda till behov av resurstillskott som uppgår
              till miljardbelopp.
            </seg>
            <seg n="405e3544">
              När beslutet skulle fattas visade tyvärr den borgerliga regeringen
              ingen vilja till en politisk uppgörelse över blockgränsen. I historiens
              ljus är det att betrakta som anmärkningsvärt att man inte sökte
              samarbete över blockgränsen i denna för nationen så viktiga fråga.
              Det är att betrakta som ett icke konstruktivt agerande som ännu
              kastar sin mörka skugga över både reformen och det fortsatta politiska
              beslutsfattandet när det gäller personalförsörjning.
            </seg>
            <seg n="63f83c2b">
              Nu har det gått två år sedan riksdagens beslut. Uppbyggnaden
              av det nya systemet har inletts med omfattande rekryteringskampanjer.
              De företrädare för regeringsalliansen som klivit fram har i princip
              tävlat om att beskriva den nya personalförsörjningen som alltigenom
              lyckad. Detta trots att det har gått mycket kort tid sedan det
              svåra arbetet med rekrytering av soldater och uppbyggnad av den
              nya organisationen startade. I den blinda politiska propagandans
              värld tycks solen lysa från en klarblå molnfri himmel varje dag.
            </seg>
            <seg n="d25519d8">
              Verkligheten ute på förbanden är en annan. Efter att ha besökt
              förband i Arvidsjaur, Boden, Luleå, Halmstad, Revingehed, Berga,
              Kungsängen och hemvärnet och fört samtal med soldater och officerare
              har jag fått en helt annan bild än den officiella. Den är mer
              nyanserad och mer verklighetsanpassad. Det är ett stort gap mellan
              den officiella bilden som Försvarsdepartementets ledning och andra
              borgerliga politiker spridit och den riktiga verkligheten på marken.
              Den som inte vill ta till sig signalerna från marknivå kommer
              inte att bli lyckosam när det gäller att lösa problemen.
            </seg>
            <seg n="116dfa44">
              Huvudproblemet är den stora risken för avhopp. Många soldater
              umgås med tankar om att avsluta sin tjänstgöring efter två till
              tre år. Detta trots att kontraktstiden är sex till åtta år. Orsaken
              är att villkoren i annat, civilt arbete är bättre. Soldater jag
              mött diskuterar allt från löner, bostäder, vidare studier, personlig
              utveckling och innehållet i tjänsten. Många ser en internationell
              mission som viktig för att efter den erfarenheten gå över till
              ett civilt yrke. Man kan fråga sig vad som händer om möjligheterna
              till internationella missioner minskar i framtiden; det finns
              mycket som talar för det.
            </seg>
            <seg n="483f29ce">
              Redan nu finns alltför många exempel på avhopp. Avhoppen kostar
              pengar i form av nyrekrytering och nya utbildningskostnader. Det
              finns också de som hotar att hoppa av för att de anser sig illa
              behandlade av Försvarsmakten och ytterst de politiskt ansvariga.
              Jag mötte detta häromdagen vid ett förbandsbesök där soldater
              redogjorde för att de inte skulle få bo kvar på logementet längre.
            </seg>
            <seg n="d0d08184">
              Deras problem var att de inte kunde få tag i en rimlig bostad
              dels på grund av bostadsbrist, dels på grund av att lönen inte
              räcker för de bostadskostnader som råder i Helsingforssområdet.
              Självklart är det ingen långsiktig lösning att bo på logement,
              men det är heller ingen lösning att hänvisa soldater till att
              bo i tältläger eller husvagn. Löser man inte denna fråga är det
              definitivt ingen bra reklam för vare sig Försvarsmakten eller
              den nya personalförsörjningen. Detta är ett exempel som kräver
              en akut och omedelbar lösning. Det måste vara en bättre lösning
              än att man kommer fram till att soldaterna får bo kvar på logementet.
              Det krävs långsiktiga åtgärder som löser problemet i grunden.
            </seg>
            <seg n="7ff49042">
              Från socialdemokratiskt håll anser vi att det behövs en bred
              översyn av soldaternas villkor. I uppgörelsen med regeringen om
              detta betänkande från försvarsutskottet har vi förhandlat fram
              följande resultat:
            </seg>
            <seg n="30898405">
              En särskild arbetsgivarfunktion inom Försvarsmakten ska inrättas.
            </seg>
            <seg n="0527f3bb">
              En partsammansatt grupp på det statliga avtalsområdet ska ta
              upp frågor om sociala villkor för personalkategorierna soldater,
              sjömän och gruppbefäl. Bland annat löner, försäkringar och premier
              ska hanteras.
            </seg>
            <seg n="f691bc8a">
              Arbetet med så kallat civilt meritvärde ska påbörjas genom att
              en central funktion för certifiering av erfarenhet och utbildning
              inrättas. Premier ska tas upp som en del av incitamentsstrukturen
              inom Försvarsmakten.
            </seg>
            <seg n="ae579bc7">
              Ett försvarsmaktsråd inrättas, där försvarsmakt, kommuner, arbetsgivare,
              frivilligorganisationer och fackliga organisationer kan samverka
              för att lösa problem och ta vara på möjligheter vid personalrekrytering
              och utveckla folkförankringen. Då kan man också göra positiva
              insatser.
            </seg>
            <seg n="626902b3">
              Från socialdemokratiskt håll vill vi bidra konstruktivt för att
              åtgärda svagheterna i den nya personalförsörjningen. Men den politiska
              uppgörelse som nu är ett faktum kräver också att regeringen levererar
              det vi är överens om. Vi kommer noga att följa utvecklingen och
              ställa krav på åtgärder som stabiliserar personalförsörjningen.
              Inledningen på reformen har varit för svag och det måste till
              en ordentlig insikt om problemen och om att ensidig politisk propaganda
              inte för saken framåt.
            </seg>
            <seg n="c2d16d06">
              Men att från vår sida nu inte bidra till att skapa de regler
              och lagar som krävs för att de kontinuerligt och tidvis anställda
              soldaterna ska komma på plats skulle vara ett farligt spel. Det
              skulle försvaga trovärdigheten i den svenska försvars- och säkerhetspolitiken.
              Detta även om de nödvändiga besluten borde ha varit beredda och
              fattade för länge sedan. Trots vår grundläggande kritik mot det
              system som skapats väljer vi för stabiliteten den politiska uppgörelsens
              väg.
            </seg>
            <seg n="6646a956">
              De tidvis anställda soldaterna som ska uppgå till sammanlagt
              9 500 är ett av de två ben som den nya insatsorganisationen vilar
              på. Regelverket som vi nu ska besluta om är viktigt, men det som
              avgör om det kommer att fungera är dess relevans i förhållande
              till verkligheten. Kommer företagen, och då framför allt de små
              och medelstora, att släppa sina anställda till tjänstgöring i
              försvaret? Kommer det att gå helt friktionsfritt?
            </seg>
            <seg n="04f40823">
              Vi har inte sett det praktiska utfallet av detta än. Jag tror
              inte att konfrontationen med verkligheten blir helt enkel. Ett
              omfattande och målmedvetet arbete måste läggas ned. Här kan nyinrättade
              försvarsmaktsråd spela en väsentlig roll som en viktig partner
              för dialog mellan Försvarsmakten och det lokala näringslivet.
            </seg>
            <seg n="b1741cef">
              En utveckling där det inom näringslivet betraktas som en negativ
              merit att vara tidvis anställd soldat inom Försvarsmakten får
              inte bli fallet. Men vi ska också vara medvetna om risken.
            </seg>
            <seg n="6b672288">
              Från socialdemokratiskt håll vill vi också ge de tidvis anställda
              soldaterna en förankring i hemvärnet med de nationella skyddsstyrkorna.
            </seg>
            <seg n="e9412703">
              Det återstår som bekant mycket arbete innan den nya personalförsörjningen
              är plats. Över 10 000 befattningar är obesatta, insatsorganisationen
              ska till viss del vara klar till 2014, men fullt utrustade och
              personalsatta krigsförband med enbart anställda soldater kommer
              vi inte att se förrän 2019. Detta är en process som riskerar att
              både försenas och fördyras. Nu senast har ÖB pekat på behov av
              resurstillskott till personalförsörjningen, och han är inte ensam
              om denna bedömning.
            </seg>
            <seg n="23759172">
              Behovet av uppföljning när det gäller den nya personalförsörjningen
              är stort. Om denna reform misslyckas är skadan för Försvarsmakten
              och Sverige mycket stor. Eftersom personalförsörjningen är kärnan
              i Försvarsmakten måste den över tid bygga på kvalitet och stabilitet.
              Därför är det nödvändigt med ett flexibelt förhållningssätt. Beslut
              måste kunna förändras och korrigeras i takt med att tiden ger
              nya erfarenheter. Jag vill därför varna för en blind tro på det
              nya systemets förträfflighet och vill också föranstalta om politisk
              beredskap för nödvändiga förändringar.
            </seg>
            <seg n="ad7574f6">
              Solen lyser som bekant definitivt inte från en klarblå himmel
              varje dag över den nya personalförsörjningen. Nu gäller det att
              arbeta för att innehållet i uppgörelsen mellan Socialdemokraterna
              och regeringen faller ut i praktiskt resultat. Det är förpliktande.
              I praktiken är det inte ord utan resultat som räknas.
            </seg>
          </u>
          <note n="68cfb64c">
            Med detta yrkar jag bifall till propositionen Soldatanställningar
            i Försvarsmakten och till förslaget i försvarsutskottets betänkande
            5. I betänkandet finns också ett särskilt yttrande från Socialdemokraterna.
          </note>
          <note type="speaker" n="40fcfebe">
            Anf. 2 JOHAN FORSSELL (M):
          </note>
          <u who="johan_forssell_61c6e7" xml:id="i-4190ae7ea20c151a-0" n="2d1dffb6">
            <seg n="8dbb9309">
              Herr talman! Förändringar i livet kan ske på många olika sätt.
              Ibland kommer de smygande så sakta att man knappt förstår vad
              det är som är på väg att hända, och i bästa fall förstår man först
              efteråt vad det är som har skett. Andra gånger blir förändringarna
              mer märkbara och ibland så tydliga att det just av den anledningen
              blir svårt att veta vad som har skett förrän det är över.
            </seg>
            <seg n="aa2e27cf">
              Min egen bekantskap med Försvarsmakten får nog sättas upp i den
              sistnämnda kategorin: omedelbart, chockartat, väldigt annorlunda.
            </seg>
            <seg n="9a1fefb5">
              Jag minns än i dag den där sommardagen då jag med ängslan men
              också med rätt mycket förväntan i kroppen klev ombord på ett tåg
              med så många vagnar att jag undrade om tåget ens hade något slut.
            </seg>
            <seg n="8d0d4713">
              Det var tur att jag inte var ensam, för ensam var jag verkligen
              inte. Vi var flera hundra som satte oss på tåget. Eller rättare
              sagt: Vi var flera hundra killar och noll tjejer som satte oss
              på tåget. Under ett års tid var tjejerna i matbespisningen i stort
              sett de enda representanterna för halva befolkningen som jag kom
              att träffa på.
            </seg>
            <seg n="b7a23f6b">
              På de flesta ställen i Sverige gjorde man värnplikten av många
              olika skäl. Några gjorde den för att de ville det mer än något
              annat, andra för att de inte hade så mycket bättre för sig. Vissa
              ville absolut bara hem.
            </seg>
            <seg n="6adc07fc">
              Men vad hade man egentligen för val? Värnplikt var värnplikt,
              ett lagfäst obligatorium där den som inte ville vara med snabbt
              kom på andra tankar med hot om att sättas i fängelse. Det gällde
              helt enkelt att gilla läget, och det lärde man sig snabbt.
            </seg>
            <seg n="11892eb7">
              Flera här inne har säkert liknande berättelser som min eller
              har kanske en familjemedlem som har det, förmodligen på en annan
              plats, vid en annan tidpunkt, men säkert med ungefär samma upplevelser.
            </seg>
            <seg n="8d81b502">
              Snart är det skolavslutning igen. En ny kull studenter står där
              på skolgården och funderar på vad livet har att erbjuda dem. Idéer
              om jobb trängs med idéer om utbildning eller drömmar att resa
              någonstans.
            </seg>
            <seg n="3840177f">
              Ibland kan jag inte låta bli att fundera på hur deras reaktioner
              skulle bli om vi på något märkligt sätt kom över en apparat som
              möjliggjorde för oss att nollställa vår egen historia och hur
              vi med hjälp av den kunde skapa ett helt nytt personalförsörjningssystem
              som vi valde att kalla för värnplikt och att vi skapade en ny
              myndighet för att sköta denna process som naturligtvis skulle
              döpas till Pliktverket för att markera att detta inte är en möjlighet
              eller en framtida karriär utan först och främst faktiskt en plikt.
            </seg>
            <seg n="131ac638">
              Där säger vi att den som inte vill delta ska dömas för brott
              mot totalförsvarsplikten och sättas i fängelse. Där väljer vi
              också aktivt bort halva befolkningen från att medverka i försvaret
              av Sverige. Låt oss inte definiera människor utifrån vad de kan
              utan utifrån vilket kön de har. En soldat är så klart en kille
              på väg att bli man. Gärna tjejer, men inte just här.
            </seg>
            <seg n="3c6929fb">
              Låt oss också se till att soldater och sjömän när de är som allra
              bäst efter månader av utbildning, träning och samövning får beskedet
              att det nu är dags att åka hem. Det är hög tid att ta av sig uniformen,
              tänka på något annat, räcka över vapnet till en nyinryckt soldat
              en kille så klart och sedan göra något annat. Och den nya soldaten
              får börja om från första början.
            </seg>
            <seg n="c722cdcf">
              Herr talman! Så där kan man hålla på. Det finns fler exempel.
              Jag tror inte att det är någon högoddsare att säga att ett sådant
              system i dag i Sverige 2012 av de allra flesta skulle uppfattas
              som hopplöst gammalmodigt och helt apart jämfört med mycket av
              den övriga samhällsutvecklingen, skild från den strävan vi har
              att bedöma alla människor efter de hela personer som de är.
            </seg>
            <seg n="478e23cb">
              Min historia om tåget på väg till Norrland har bara 13 år på
              nacken. Det är egentligen inte jättelänge sedan. Men det hade
              kunnat vara för 30 år sedan, eller för den delen för 60 år sedan.
            </seg>
            <seg n="a4c0577b">
              Mitt lilla tankeexperiment tjänar som illustration till hur snabbt
              utvecklingen i samhället kan gå, hur gamla sanningar som där och
              då tjänade detta land mycket väl inte sällan skulle framstå som
              hopplöst föråldrade i dagens värld, men också till hur stora förändringar
              som har genomförts i svensk försvarspolitik på kort tid liksom
              hur mycket av det som i dag tas för givet.
            </seg>
            <seg n="33e9a1f9">
              Låt oss nu blicka framåt. När vi skriver maj 2012 befinner sig
              Sveriges försvar mitt uppe i den största förändringen som har
              gjorts på mer än 100 år. Sedan snart två år tillbaka har värnplikten
              gjorts vilande och ersatts av en frivillig rekrytering. Man ska
              så klart inte underskatta konsekvenserna av denna reform för Försvarsmakten
              men också för samhället i stort.
            </seg>
            <seg n="5df6c652">
              Jag är glad över att kunna stå i denna talarstol i dag och luta
              mig mot det faktum att det finns ett stort intresse bland killar
              och tjejer för att bli en del av det nya försvarets framtid.
            </seg>
            <seg n="1d0291e2">
              I denna process har det sannerligen inte saknats olyckskorpar
              som har förklarat att rekryteringen inte kommer att gå vägen,
              och om den ändå skulle göra det kommer det säkert att brista på
              någon annan punkt, i alla fall någon gång.
            </seg>
            <seg n="be9bb55c">
              Vi ska vara ärliga mot oss själva. Ingen har i dag facit på hur
              den här reformen kommer att utvecklas. Två år är för kort tid
              för det. Men vi kan i alla fall se tendenser.
            </seg>
            <seg n="75e00572">
              Vi ser i dag att sedan den frivilliga rekryteringen startade
              har 42 000 personer sökt sig till Försvarsmaktens 4 700 platser.
              Vi kan därmed konstatera att intresset för detta i alla fall håller
              i sig.
            </seg>
            <seg n="02ef742a">
              Jag är också glad över att kunna konstatera att 20 procent av
              sökandena i den senaste rekryteringsomgången var kvinnor. Det
              är faktiskt rekord, och denna andel har egentligen ökat från första
              början av denna reform, och vi ser en tydlig trend där.
            </seg>
            <seg n="046240a6">
              Även om vi i denna sal kan tycka olika om mycket borde vi alla
              kunna glädjas åt detta, alltså att viljan är stor hos killar och
              tjejer för att bli en del av det nya försvaret.
            </seg>
            <seg n="c1c77693">
              Denna proposition är efterlängtad, framför allt av anställda
              i Försvarsmakten. Det är positivt att vi kan fatta beslut om den
              i dag i politisk enighet. Det är bra för våra soldater och sjömän,
              och det är bra för Sverige.
            </seg>
            <seg n="4f4dd13e">
              Med detta sagt vill jag vara tydlig på en punkt, och det är att
              det återstår mycket att göra. Det är naturligt. Utmaningarna är
              stora. Ett värnpliktssystem som skapades 1901 men med långt äldre
              anor än så ersätter man inte i alla dess bitar över en natt och
              inte på två år heller.
            </seg>
            <seg n="de441c7d">
              Om vi står här om fyra eller åtta år är jag helt övertygad om
              att det kommer att finnas saker som behöver utvecklas och förändras.
              Det är en logisk följd av att vi lämnar ett system där allting
              kunde placeras tryggt i olika mallar. Saknades det soldater var
              det bara att skicka efter fler.
            </seg>
            <seg n="11a73e9a">
              Nu ser det annorlunda ut. Försvarets viktigaste uppgift under
              de kommande åren är att arbeta på sin attraktionskraft. Jag tänker
              inte främst på nya broschyrer, utan jag tänker på att erbjuda
              killar och tjejer en bra utbildning, färdigheter för livet, meningsfulla
              uppgifter och ett gott stöd för att efter avslutat kontrakt kunna
              komma vidare i karriären.
            </seg>
            <seg n="b88b4f40">
              Som av en händelse är det här faktorer som också bygger en stark
              försvarsförmåga. Motiverade, välutbildade och trygga soldater
              och sjömän gör ett bra jobb.
            </seg>
            <seg n="68da9f2e">
              Vissa vill nu stämpla det faktum att nya frågor ständigt dyker
              upp som ett tecken på att allt borde ha skett på ett annat sätt
              fler utredningar, nya möten och ännu mer av väntande. Det är klart
              att det alltid finns något att vänta på. Men den som gör väntandet
              till främsta prioritet kommer till slut att bli omsprungen av
              verkligheten. Det skulle inte vara till fördel för våra soldater
              och sjömän och inte heller för Sveriges försvarsmakt.
            </seg>
            <seg n="9fb0d1f2">
              Jag tror inte att svaret på de utmaningar vi ser i dag är vare
              sig nostalgi eller ojanden över att utredningar och möten inte
              varit tillräckligt många. Jag tror inte heller att det stämmer
              överens med medborgarnas bild av oss, oavsett parti.
            </seg>
            <seg n="6eecaff3">
              I stället måste vi nu vårda den här reformen, skapa förutsättningar
              för att utveckla den. Vissa bitar måste skötas centralt certifiering
              av utbildningar, program för karriärväxling och karriärutveckling
              samt strategiskt samarbete med högskolor och universitet. Men
              mycket kan och bör ske på den egna orten.
            </seg>
            <seg n="2806d489">
              Planering för allt från bostäder till förskoleverksamhet och
              parkeringsplatser kan inte lösas av någon i denna kammare. Det
              är en lokal uppgift och en väldigt viktig sådan, precis som den
              allra viktigaste uppgiften av alla: rekryteringen. Det här underlättas
              av den tidiga kontakt med Försvarsmakten som vi kan få när det
              lokala arbetet fungerar som det ska.
            </seg>
            <seg n="321e8ab7">
              I propositionen belyses vikten av att skapa försvarsmaktsråd
              i hela landet. Jag vet att vi har ett från Skaraborg med oss här
              i dag på besöksläktaren. Det är kul att ha er här. Jag hoppas
              att vi inom en inte alltför avlägsen framtid kan få se försvarsmaktsråd
              från Sveriges samtliga 21 län trängas uppe på besöksläktaren.
            </seg>
            <seg n="c382e88f">
              Reformen ska ses i sitt rätta sammanhang. Den är viktig för hela
              samhället, men hela Sverige behövs för att genomföra den.
            </seg>
            <seg n="765d2ea5">
              Herr talman! Det går alltid nya tåg, både bokstavligt och bildligt.
              Snart börjar nya omgångar på den grundläggande militära utbildningen.
              Rekryter från hela Sverige kommer att sätta sig på tåget och åka
              i väg för att anmäla sig i kasernvakten, precis som väldigt många
              före dem har gjort.
            </seg>
            <seg n="377becff">
              Vi i denna kammare har ett ansvar för att tillsammans skapa bästa
              möjliga förutsättningar för detta, för att göra yrkena som soldat,
              sjöman och gruppbefäl attraktiva och för att samhället visar såväl
              soldater som veteraner uppskattning.
            </seg>
            <seg n="fcf970d5">
              Mycket har gjorts sedan starten för två år sedan. Intresset är
              stort. Måhända faller inte allt på plats vid första försöket.
              Men det ska vi tillsammans ändra på, för det går alltid, som sagt,
              nya tåg.
            </seg>
          </u>
          <note n="8a04a2b6">
            Med dessa ord yrkar jag bifall till utskottets förslag i betänkandet.
          </note>
          <note n="46dfce8e">
            I detta anförande instämde Stefan Caplan, Annicka Engblom och
            Anders Hansson (alla M).
          </note>
          <note type="speaker" n="3e5c4b2b">
            Anf. 3 PETER HULTQVIST (S) replik:
          </note>
          <u who="peter_hultqvist_4fda95" xml:id="i-6feb34876797a4a8-1" n="d2eb0fc2">
            <seg n="0ca24c79">
              Herr talman! Jag kan notera en viss nyansering i det resonemang
              som Forssell för. Från att ha haft en propagandistisk inriktning
              kring systemets förträfflighet erkänner man nu att det kan finnas
              problem och att det kan vara så att man är tvungen att göra förändringar.
            </seg>
            <seg n="a7c8dd1a">
              Jag minns hur det var när vi från vår sida började peka på bristerna
              i systemet. Då fanns det inga sådana, utan solen lyste från en
              klarblå himmel. Huvudintrycket är att det är så också i dag.
            </seg>
            <seg n="90153ee9">
              Men om det är 1030 procents avhopp ute på förbanden det är det
              intryck jag får när jag åker runt i landet och pratar med soldater
              är det ett så pass illavarslande tecken att man inte bara kan
              svepa över det i allmänna termer, utan det gäller att djupgående
              ta tag i detta. Man måste jobba över hela fältet, med alla bitar
              med löner, försäkringar och premier och med framtida incitament,
              strukturer och vidarestudier. Det här har vi drivit in i uppgörelsen.
            </seg>
            <seg n="d52557ac">
              För oss socialdemokrater är det vi kommit överens om oerhört
              viktigt: att det med frenesi och intensitet jobbas med detta,
              att det levereras och att det blir resultat. Om inställningen
              är att det knappt finns några moln på himmelen kan det vara så
              att intensiteten i att från regeringssidan göra det här till prioriterade
              frågor egentligen inte är lika stor som i det som står på papperet.
            </seg>
            <seg n="9ce3a934">
              Jag skulle vilja försäkra mig om att ni kommer att lägga oerhörd
              kraft på att fullfölja den här överenskommelsen, dess innehåll
              och dess intentioner. Kan man se att det handlar om intervallet
              1030 procents avhopp då är det allvar. Nu vill jag höra vad du,
              Johan Forssell, har att säga på den punkten.
            </seg>
          </u>
          <note type="speaker" n="ed220fdb">
            Anf. 4 JOHAN FORSSELL (M) replik:
          </note>
          <u who="johan_forssell_61c6e7" xml:id="i-4190ae7ea20c151a-1" n="2d1dffb6">
            <seg n="02adb45d">
              Herr talman! Peter Hultqvist är en vän av vädermetaforer. Vi
              går mot ljusare tider. Jag gissar att det i Peter Hultqvists Borlänge
              nu är ljust ända in på småtimmarna.
            </seg>
            <seg n="b5b966aa">
              Jag skulle önska att i alla fall en liten ljusstrimma någon gång
              kunde ha smittat av sig på Peter Hultqvists anförande. En opposition
              ska självklart kritisera, men det hela blir också lite märkligt.
              Vi debatterade det här före julen, så debatten är inte ny. Då
              hade jag med mig de senaste siffrorna över antalet sökande. Men
              Peter Hultqvist menade att vi var sovjetiska i vår beskrivning
              av reformen.
            </seg>
            <seg n="b314e21e">
              Nu, ett halvår senare, står vi åter här. Ännu fler har nu sökt.
              Det är möjligt att detta i Peter Hultqvists öron kvalificerar
              mig att låta smått nordkoreansk, men jag tycker att det är viktigt
              att framföra detta. Siffrorna ljuger inte. Om du, Peter Hultqvist,
              inte tror på mig kan du väl tro på Försvarsmakten.
            </seg>
            <seg n="cc54fae5">
              Grundläggande militär utbildning har genomförts enligt plan.
              Intresset och resultatet har hittills varit mycket gott. Det är
              inte mina ord, utan det är Försvarsmaktens ord. Men Peter Hultqvist
              ser aldrig detta utan gör det ena nattsvarta uttalandet efter
              det andra. I Rapport framkom att personalförsörjningen höll på
              att haverera. På en presskonferens senare var det katastrof. Ännu
              lite senare höll personalförsörjningen återigen på att haverera.
            </seg>
            <seg n="1a3355b1">
              Nej, det är sällan muntert! Milt uttryckt är det svårt att hitta
              några som helst pressklipp där Peter Hultqvist talar om de nya
              möjligheter som övergången från plikt till frivillighet för med
              sig för killar och tjejer. Ändå skulle jag aldrig kalla Peter
              Hultqvist för sovjetisk. Jag tror att man ska vara försiktig med
              orden och fundera ett extra varv innan man inför debatter tar
              fram kvällstidningslexikonet särskilt om man är utskottsordförande.
            </seg>
          </u>
          <note type="speaker" n="eedc2e99">
            Anf. 5 PETER HULTQVIST (S) replik:
          </note>
          <u who="peter_hultqvist_4fda95" xml:id="i-6feb34876797a4a8-2" n="d2eb0fc2">
            <seg n="2bb697cd">
              Herr talman! Jag tror att man ska ha viss känsla för realiteter
              när man sysslar med de här frågorna. Det kan vara så att realiteter
              bäst speglas i olika typer av kontaktnät ute på förband, i samtal
              direkt med officerare och soldater.
            </seg>
            <seg n="9ef47149">
              Det jag framfört i mitt anförande är en sammanfattning av en
              lång rad diskussioner som jag haft med representanter för olika
              nivåer inom Försvarsmakten om deras oro och funderingar och om
              deras realiteter, deras vardag. Om man skyggar för den vardagen
              och inte vill se de kanske obehagliga sakerna hamnar man vid sidan
              av verkligheten. I den här debatten är regeringens problem ofta,
              menar jag, att man inte har en känsla för realiteterna och att
              det inte finns ett tillräckligt driv när det gäller förmågan att
              göra något åt sakerna.
            </seg>
            <seg n="1db3ad2e">
              Därför är jag glad över att vi i den här uppgörelsen drivit in
              ett antal punkter som motsvarar den kritik vi haft. Vi har pekat
              på en rad svagheter i hela systemet, och ni har tvingats ta till
              er den typen av realism. Men nu vill jag försäkra mig om att detta
              är något som sitter i ryggmärgen på er och som gör att ni är beredda
              att verka, att agera, för att något görs åt situationen.
            </seg>
            <seg n="f192c3fe">
              Betänk att ni gjort upp med ett parti som röstat mot ert system!
              Vi visar alltså på den konstruktiva linjen att utifrån rådande
              förhållanden försöka göra upp och bidra till förbättringar av
              systemet genom att peka på dess svagheter och genom att ange en
              hel del punkter saker som man bör göra någonting åt. Det förpliktar
              för en regering som möjligen besitter någon form av ödmjukhet
              att agera och reagera. Därför är jag lite frågande.
            </seg>
            <seg n="551c635b">
              Varför svarar du, Johan Forssell, inte på min fråga: Med vilken
              kraft avser ni nu att driva det här, och kommer ni att se till
              att de här sakerna åtgärdas med den fermitet som problembilden
              kräver?
            </seg>
          </u>
          <note type="speaker" n="f4c1d282">
            Anf. 6 JOHAN FORSSELL (M) replik:
          </note>
          <u who="johan_forssell_61c6e7" xml:id="i-4190ae7ea20c151a-2" n="2d1dffb6">
            <seg n="efae825f">
              Herr talman! Det är väl ingen nyhet att Peter Hultqvist vill
              göra sig till främste uttolkare av vad som är sant och inte sant
              i personalförsörjningens historiebeskrivning, liksom i många andra
              frågor. Det har inte alltid varit helt lätt för ledande socialdemokrater,
              inklusive partiledare, att beskriva hur processen har gått till
              och med stöd av vem.
            </seg>
            <seg n="0a6ce6f1">
              Jag vill dock ge Peter Hultqvist rätt i att det återstår viktiga
              utmaningar. Du nämnde några här i dag, och jag nämnde några i
              mitt anförande. Inte minst gäller det, tror jag, detta kring civilt
              meritvärde och karriärutveckling att soldatyrket inte blir en
              återvändsgränd utan en trampolin in i andra karriärer. Jag är
              glad att Peter Hultqvist uppenbarligen delar det intresset, men
              din historiebeskrivning är fel.
            </seg>
            <seg n="582923be">
              Jag kan berätta för dig att jag började driva de här frågorna
              innan ordföranden satt i försvarsutskottet. Jag vet inte vilka
              besök du har gjort. Jag har besökt 18 förband och skolor under
              min tid i försvarsutskottet, och bilden jag får med mig därifrån
              är betydligt mer nyanserad än den du har med dig här i dag. Det
              tycker jag är viktigt att ha med sig.
            </seg>
            <seg n="6df9d09d">
              Nu är Försvarsberedningen och vem som gjorde upp med vem ganska
              mycket historia. Vi borde väl i dag egentligen tala mer framtid
              hur vi kan blicka framåt och åtgärda sådant som behöver åtgärdas.
              Anledningen är egentligen enkel: Det dyker hela tiden upp nya
              frågor och nya utmaningar. Det kommer att komma fler saker som
              behöver hanteras, och nya behov. Inte minst handlar det om det
              jag lyfte fram tidigare, att arbeta lokalt med reformer kring
              boendemöjligheterna, som du nämner. Det är en lokal fråga som
              måste skötas på den nivån.
            </seg>
            <seg n="68efb058">
              Vi behöver vara mer anpassningsbara, för verkligheten där ute
              förändras hela tiden. Frågan är om Peter Hultqvist kan förändras.
            </seg>
            <seg n="9be98059">
              (Applåder)
            </seg>
          </u>
          <note type="speaker" n="838c6fc2">
            Anf. 7 PETER RÅDBERG (MP):
          </note>
          <u who="peter_radberg_0f74c9" xml:id="i-95842cfb0b2e7de5-0" n="38fdfba7">
            <seg n="e0e44ae9">
              Fru talman! Jag ska säga någonting som smärtar mig i hjärtat
              jag får gratulera regeringen till vinsten i fotboll i går med
              52.
            </seg>
            <seg n="3de86d5e">
              Fru talman! Regeringen föreslår i en proposition en ny lag om
              vissa försvarsmaktsanställningar. Jag välkomnar förslaget. Det
              är en viktig plattform för Försvarsmakten att gå vidare från.
              Lagtexten är i stort sett bra, och jag tycker att det var nödvändigt
              att den kom till stånd. Lagen utgör en speciallag för Försvarsmakten
              och omfattar arbetstagare som är anställda som gruppbefäl, soldater
              och sjömän i Försvarsmakten.
            </seg>
            <seg n="55455289">
              Bakgrunden till lagförslaget är de senaste årens omstrukturering
              av Försvarsmakten och de nya kraven på operativ förmåga, som bland
              annat har medfört genomförandet av insatser både här i Sverige
              och utanför landet. Systemet bygger på frivillighet och inte på
              tjänstgöring grundad på värnplikt. Med undantag av yrkesofficerare
              kommer den militära personalen i fortsättningen att tjänstgöra
              under en begränsad tid. För gruppbefäl, soldater och sjömän införs
              två nya militära anställningsformer: kontinuerlig respektive tidvis
              tjänstgörande.
            </seg>
            <seg n="30954d5a">
              Båda kategorierna kommer att anställas på längre, tidsbegränsade
              anställningar. Ett anställningsavtal ska omfatta minst sex och
              högst åtta år samt innehålla möjligheten att ingå ett nytt anställningsavtal
              alternativt förlänga anställningen. Den totala anställningstiden
              får uppgå till högst 16 år, varav högst 12 som kontinuerligt tjänstgörande.
              Detta tycker jag är en mycket lång tid, och här finns en stor
              risk att man kan fastna som yrkessoldat.
            </seg>
            <seg n="64a14c7d">
              Den stora frågan för många anställda inom Försvarsmakten är vad
              man ska göra efter till exempel tio år inom Försvarsmakten. Är
              man attraktiv på den övriga arbetsmarknaden efter alla dessa år
              inom Försvarsmakten? Detta är frågor jag tycker är av väsentlig
              art. Framför allt är det viktiga frågor för den enskilde, och
              här måste Försvarsmakten hjälpa till och ge möjligheter till vidareutbildning
              precis det som den förra debatten lite grann antydde. Om inte
              detta görs är risken mycket stor att vi kan få minskad ansökning
              till Försvarsmakten.
            </seg>
            <seg n="36d98be2">
              Att plikten försvann och ersattes av frivillighet tycker vi inom
              Miljöpartiet var bra, och det var nödvändigt. Men nu kommer jag
              till de riktigt stora problemen för Försvarsmakten, nämligen att
              konkurrera på den öppna arbetsmarknaden och locka till sig soldater
              till Försvarsmakten. Konkurrensen handlar bland annat om löner,
              arbetsvillkor och bostäder. Jag tror faktiskt att lönen kommer
              att vara en av de viktiga parametrarna. Jag tror också att lönen
              kommer att vara det som avgör ifall man väljer bort soldatyrket
              eller inte.
            </seg>
            <seg n="0a732578">
              Det är mycket viktigt att Försvarsmakten erbjuder bra och attraktiva
              arbetsplatser med goda utvecklingsmöjligheter för att människor
              ska stanna kvar under hela anställningsperioden. Vi kan se att
              avhoppen tyvärr blir fler och fler, så själva attraktionskraften
              tror jag är en otroligt viktig del.
            </seg>
            <seg n="5fd002bd">
              Vi var på Folk och Försvars debatt för ungefär en månad sedan.
              Det var en tjej som var där och pratade lite grann om just sina
              anställningsvillkor. Hon hade en lön på ungefär 16 000 kronor,
              och hon beskrev att hennes kompisars löner låg på i runda slängar
              23 00026 000. Hon trivdes i och för sig väldigt bra inom Försvarsmakten,
              men hon erkände: Ska jag stanna kvar i det här yrket med den här
              lönen när jag vet att jag kan gå ut på arbetsmarknaden och kanske
              få mycket mer lön? Detta är ett jätteproblem som Försvarsmakten
              står inför att kunna attrahera kvinnor och män och erbjuda en
              bra och konkurrenskraftig lön.
            </seg>
            <seg n="2e720f52">
              Ett annat stort problem är naturligtvis personalförsörjningen
              generellt sett. Detta kan leda till att för Försvarsmakten helt
              avgörande verksamheter måste utgå. Tyvärr har riksdagen fått väldigt
              lite information om ekonomin kring det nya personalförsörjningssystemet.
              Därför vill Miljöpartiet att regeringen presenterar en översyn
              av personalförsörjningen, för att klarlägga behovet och därmed
              kostnadsbilden framöver.
            </seg>
            <seg n="82e05fdd">
              Fru talman! Regeringen och Försvarsmakten har höga ambitioner,
              och det tycker jag i grunden är väldigt bra. Men problemet är
              att ambitionerna och ekonomin inte går ihop. Försvarsmakten vill
              göra stora materielsatsningar de närmaste åren, med bland annat
              JAS som en stor kostnad. Till detta kommer, som vi har talat om,
              personalkostnader som skenar i väg och som vi i dag inte riktigt
              vet vad de kommer att landa på.
            </seg>
            <seg n="71e07378">
              Jag anser att Försvarsmakten har tre alternativ: Antingen får
              man sänka ambitionerna, börja rationalisera eller helt enkelt
              öka anslagen. Man kanske ska göra alla tre sakerna. Vi måste ha
              ett personalförsörjningssystem som är robust över tid och som
              håller hög kvalitet oavsett säkerhetspolitisk och ekonomisk konjunktur.
            </seg>
            <seg n="ba1b68ac">
              Avslutningsvis, fru talman, markerar utskottet liksom regeringen
              att Försvarsmakten måste åstadkomma en jämnare könsfördelning
              bland sina anställda och att förändringstakten där ska öka. Jag
              kan bara hålla med om detta, men det har vi sagt väldigt många
              gånger i denna talarstol. Jag förväntar mig att regeringen tar
              ett krafttag när det gäller att jämna ut könsfördelningen, så
              att fler kvinnor kan och vill söka till Försvarsmakten.
            </seg>
            <seg n="a5c0c0b6">
              Därmed yrkar jag bifall till propositionen. Vi har också ett
              särskilt yttrande.
            </seg>
          </u>
          <note type="speaker" n="2446c917">
            Anf. 8 ALLAN WIDMAN (FP):
          </note>
          <u who="allan_widman_28f0df" xml:id="i-47a074c9d0196ca7-0" n="cc3c9864">
            <seg n="31afdfa1">
              Fru talman! Peter Hultqvist uppehöll sig inledningsvis ganska
              länge vid den manliga totalförsvarsplikten och dess folkförankrande
              företräden. Det är klart att i en tid då i princip varje svensk
              man genomförde en tämligen lång militär grundutbildning kopplades
              med automatik starka band mellan samhället och Försvarsmakten.
              Men det tål också att påpekas att den tiden är nu sedan mycket
              länge förfluten. Vi kan konstatera att formellt avskaffades värnplikten
              i Sverige den 1 juli 2010, men decennier innan dess påbörjades
              den verkliga avvecklingen i det att vi minskade värnpliktsomgångarna
              ned till mindre än 10 procent av varje årskull.
            </seg>
            <seg n="79dd2bdb">
              Vi försvagade värnplikten genom att avskaffa krigsförbandsövningarna
              redan under 90-talet. När man väl var utbildad som soldat och
              var som allra bäst på det man skulle göra fick man aldrig mer
              återvända till Försvarsmakten, aldrig använda sina kompetenser
              och erfarenheter. På 00-talet avskaffades också utbildningarna
              för plutonsbefäl och kompanibefäl. Och jag kan konstatera att
              det var bara spillror kvar av totalförsvarsplikten år 2010.
            </seg>
            <seg n="1f4f1611">
              Det beslut som vi i dag ska fatta handlar om att skapa de juridiska
              förutsättningarna och regelverket för tidvis tjänstgörande soldater.
              Det här är en utomordentligt viktig soldatkategori. Den representerar
              inte enbart ekonomisk effektivitet i den meningen att vi betalar
              för soldaterna när de tjänstgör men inte annars. Den representerar
              dessutom väldigt mycket av det som var positivt med den gamla
              värnplikten, nämligen att människor går mellan Försvarsmakten
              och det övriga samhället. De blir ambassadörer för vårt militära
              försvar när de är ute i samhället, och när de kommer in i Försvarsmakten
              tillför de civila kompetenser.
            </seg>
            <seg n="bb2ddf19">
              Det är sant att den politiska processen kunde ha varit snabbare.
              Men med det perspektiv jag har på försvarspolitiken kan jag konstatera
              att det inte rådde någon större brådska från någon sida åren 20092010.
              I de förhandlingar som ledde till avtal mellan Officersförbundet
              och Försvarsmakten på senvåren 2010 restes inte ens frågan om
              villkoren för tidvis anställda. Då var det bara heltidsanställda
              eller kontinuerligt tjänstgörande som var på tapeten.
            </seg>
            <seg n="986f2f06">
              Vi kan nu konstatera att snabbt fylls behovet av intresserade
              för tidvis tjänstgöring upp. Målet för 2011 var 2 400 intresseanmälningar,
              och nu rapporterar Försvarsmakten att man nådde upp till 4 600.
              Och det är min förhoppning, fru talman, att de som har tecknat
              intresseanmälningar nu inte har tappat sugen utan väntar in det
              regelverk som träder i kraft den 1 juli i år.
            </seg>
            <seg n="726a901c">
              Jag har studerat oppositionens särskilda yttrande, och alla partier
              återkommer gång på gång till att det var en liten majoritet som
              införde det nya frivilligförsvaret. Det är riktigt, men enligt
              min bedömning fanns det inte ett par månader före valet 2010 någon
              egentlig vilja från oppositionspartierna att nå en överenskommelse
              med regeringen. Jag är osäker på vad vi kunde ha gjort för att
              något sådant skulle inträffa. Samtidigt är det viktigt att konstatera
              att detta att det är en liten majoritet som avvecklat plikten
              och infört frivilligförsvar inte är någon kritik i sak mot beslutet.
              Det är en kritik mot processen och ingenting annat.
            </seg>
            <seg n="c94eba30">
              Sverigedemokraterna skriver i sitt särskilda yttrande att man
              vill ha 30 procent yrkessoldater jag uppfattar det som kontinuerligt
              tjänstgörande i de framtida markstridskrafterna. Jag kan konstatera
              att det är en högre andel yrkessoldater än det som majoriteten
              i riksdagen har ställt sig bakom, nämligen att minst 75 procent
              av soldaterna i markstridskrafterna ska vara tidvis tjänstgörande.
            </seg>
            <seg n="93cdb9bb">
              Fru talman! Vi har de senaste dagarna haft en för försvaret i
              stort mycket besvärande debatt. Den har handlat om möjligheten
              att behålla den personal, de soldater, sjömän och gruppbefäl som
              rekryteras. I kvartalsrapporten för första kvartalet 2012 ser
              det oroande ut. Om tendensen i kvartalsrapporten står sig det
              här året kan avhoppen bli dubbelt så många som de Försvarsmakten
              har antagit. Det kommer att ge mycket långtgående återverkningar
              för hela försvarsekonomin och för möjligheten att fylla upp insatsorganisationen
              2014.
            </seg>
            <seg n="a762cfe5">
              Vi har också haft en diskussion om materielberget och att underskotten
              i materielbudgeten på sikt kommer att bli allt större. Den här
              debatten handlar också om, och det var Peter Rådberg inne på,
              att stora utvecklingsprojekt synes gå snett och därmed kosta långt
              fler miljarder än vad man från början hade tänkt sig.
            </seg>
            <seg n="90cd657c">
              De senaste veckornas nyhetsrapportering har också innehållit
              uppgifter om att reservdelsförsörjningen är mer eller mindre utslagen
              i delar av försvaret. Det är allvarligt och det tycks ta tid innan
              man är tillbaka i en normal situation. Dessa problem är kopplade
              till det stödsystem som kallas för PRIO, som också mötts av irritation
              bland Försvarsmaktens anställda som ett oerhört tungarbetat, svårt
              och komplicerat personaladministrativt stöd.
            </seg>
            <seg n="cffe986b">
              Ovanpå dessa bekymmer ska också nämnas den så kallade madrassdebatten.
              Den handlar utåt sett om soldaters möjlighet att få logera sig
              på kaserner på våra regementen, men den har utvecklat sig till
              en rätt allvarlig förtroendefråga inom Försvarsmakten i stort.
              Visst finns det risker med att soldater bor år ut och år in på
              en kasern; jag är den förste att erkänna det. Men samtidigt måste
              man som skattebetalare ställa sig frågan: Om inte våra soldater
              kan bo i kasernerna, varför ska vi då ha dessa kaserner?
            </seg>
            <seg n="c2cc5437">
              Fru talman! Alla partier har anledning att i denna svåra situation
              stötta Försvarsmakten. Men jag tillhör dem som tror att vi inte
              kan göra det om vi inte samtidigt är beredda att erkänna och diskutera
              de stora problem som vi i dag har.
            </seg>
            <seg n="65f093cd">
              Samtidigt vill jag säga att jag tror att nostalgi, tillbakablickande,
              inte heller är någon framkomlig väg. Jag delar Johan Forsells
              uppfattning. Tid har gått, och möjligheten att återvända finns
              inte längre i reella politiska termer. Nu gäller det att ta tag
              i de problem som vi ser och åtgärda dem så fort som möjligt. Men
              det, Peter Hultqvist, kräver ju också att någon får ställa frågan
              till dig: Är du nu med den här uppgörelsen beredd att göra vad
              du kan för att supportera och bidra till konstruktiva lösningar?
            </seg>
          </u>
          <note n="7a4167c7">
            Fru talman! Jag yrkar bifall till utskottets förslag till beslut.
          </note>
          <note type="speaker" n="669d18fe">
            Anf. 9 PETER HULTQVIST (S) replik:
          </note>
          <u who="peter_hultqvist_4fda95" xml:id="i-6feb34876797a4a8-3" n="d2eb0fc2">
            <seg n="5225d7d9">
              Fru talman! Till skillnad från andra ska jag svara på frågan.
            </seg>
            <seg n="10be4db4">
              Har vi träffat en uppgörelse står vi fast vid den. De delar som
              har kommit in när det gäller premier, försäkringar och annat är
              sådant som vi har fört fram därför att vi har sett att det är
              problem. Vi är beredda att göra det här, men grejen är ju den
              att det är ni som sitter i regeringsställning som nu har att leverera.
              Det är ni som nu har att se till att det blir verklighet av det
              som vi har talat om och det som vi har gjort upp. Vi bidrar konstruktivt
              med idéer. Vi är till och med beredda att träffa en uppgörelse
              om detta. Nu måste ni leverera.
            </seg>
            <seg n="ca6b0d4b">
              Sedan får jag väl berömma Allan Widman lite grann, för till skillnad
              från andra företrädare för regeringsalliansen erkänner han de
              stora problemen. Om vi inte gör det kan vi inte hitta lösningar,
              och det är det som jag har sagt hela tiden. Man måste se realistiskt
              på hur verkligheten ser ut. Annars kommer man ingen vart. Annars
              hamnar man i det här blåskimret som inte leder till någonting
              konstruktivt. Det löser inga politiska problem.
            </seg>
            <seg n="6949c74c">
              Du pekar på att avhoppen är dubbelt så stora som man hade planerat.
              Du pekar på materielberget. Du pekar på reservdelsförsörjningen.
              Du pekar på den pinsamma madrassdebatten. Det är klart att det
              här är saker som måste åtgärdas, och vissa bitar av detta har
              då bäring på den uppgörelse som vi nu har träffat. Här har vi
              konstruktivt bidragit till någonting, trots att vi från början
              här i riksdagen har röstat emot systemet.
            </seg>
            <seg n="430f1fb3">
              Jag hoppas att Allan Widman ser vårt ambitiösa försök att bidra.
              Vi tycker nämligen att Försvarsmakten är viktig. Vi tycker att
              det krävs stabilitet, och det här är vårt sätt att stötta detta.
              Men det blå skimret måste bort. De som inte vill se problemen
              måste ned på jorden, och i det kanske Allan Widman kan bidra lite
              grann.
            </seg>
            <seg n="419d7b44">
              Tycker inte du också innerst inne att det var fel att driva det
              här för brutalt och att ni skulle ha tagit Mona Sahlins utsträckta
              hand och gjort en blocköverskridande lösning om värnplikten?
            </seg>
          </u>
          <note type="speaker" n="e20db739">
            Anf. 10 ALLAN WIDMAN (FP) replik:
          </note>
          <u who="allan_widman_28f0df" xml:id="i-47a074c9d0196ca7-1" n="cc3c9864">
            <seg n="dc651ab8">
              Fru talman! Det är min uppfattning att det inte fanns någon hand
              att fatta tag i månaderna före valet 2010. Hade det funnits skulle
              naturligtvis regeringen, ställd inför magnituden av en sådan här
              reform, ha tagit den handen.
            </seg>
            <seg n="e2a49361">
              Jag kan konstatera att i Försvarsberedningen rådde det enighet
              mellan Socialdemokraterna och de borgerliga partierna om vilken
              väg vi skulle gå, nämligen att det var frivilligförsvaret som
              var slutmålet. Inte heller i Pliktutredningen reserverade sig
              Socialdemokraterna mot de slutsatser som majoriteten hade.
            </seg>
            <seg n="86a6d72f">
              Det tål att tilläggas att den senaste socialdemokratiska regeringen
              20022006 också tog steg mot frivilligförsvar. Men de stegen, fru
              talman, handlade bara om yrkessoldater som på heltid skulle tjänstgöra
              i Försvarsmakten. Socialdemokratins bidrag till 2004 års försvarsbeslut
              var att man skulle kunna vara heltidsanställd som soldat i upp
              till två år.
            </seg>
            <seg n="fd70257e">
              Jag delar i och för sig Peter Hultqvists uppfattning att vi,
              precis som Norge och Danmark, hade kunnat missförstå mig rätt
              nu rädda värnplikten om socialdemokratiska regeringar på 80- och
              90-talen i tid hade varit beredda att vårda delar av plikten samtidigt
              som man försiktigt och successivt reformerade mot frivilliga och
              anställda soldater. Men den vägen gick vi inte. Det skulle vara
              antingen heltid eller plikt.
            </seg>
            <seg n="f3903b9b">
              Jag vill verkligen bidra till att den här reformen går i mål,
              och jag tycker att Peter Hultqvist också måste besinna att ett
              mycket stort oppositionsparti har ett veritabelt ansvar, särskilt
              när det kanske inte så mycket handlar om reformer, juridik och
              lagstiftning.
            </seg>
          </u>
          <note type="speaker" n="2c30e277">
            Anf. 11 PETER HULTQVIST (S) replik:
          </note>
          <u who="peter_hultqvist_4fda95" xml:id="i-6feb34876797a4a8-4" n="d2eb0fc2">
            <seg n="3db34acf">
              Fru talman! Vi tar ett veritabelt ansvar genom att göra den här
              uppgörelsen med regeringen. Vi driver ju till och med fram frågor
              och förslag på vad man kan göra åt de brister och svagheter som
              jag tycker att regeringen inte tillräckligt har uppmärksammat.
              Jag tror till och med att vår debatt tvingar de mest blåskimrande
              i de här sammanhangen att förflytta sin position och ser till
              att man nyanserar diskussionen och ser problemen lite tydligare.
            </seg>
            <seg n="1658849f">
              Allan Widman glider in här i talarstolen, drar bort skynket och
              pratar om att avhoppen har varit dubbelt så stora som Försvarsmakten
              har sagt. Det är bra.
            </seg>
            <seg n="e6e55389">
              Jag tycker inte att Norge, Danmark och Finland är omoderna eller
              ur tiden. Jag tror att de har bra försvar för sina omständigheter,
              och det skulle aldrig falla mig in att driva en kritisk debatt
              kring dessa även om vissa tycker att de kan antyda det.
            </seg>
            <seg n="a3ae4343">
              Det är inte nostalgi jag har redovisat, utan jag har redovisat
              en bild av ett system som vi hade under många år och de, som jag
              tycker, eländiga formerna kring dess avskaffande.
            </seg>
            <seg n="bcdd77cd">
              Jag kan bara konstatera att Björn von Sydow in i det sista var
              motståndare till att avskaffa värnplikten. Jag kan konstatera
              att det är det som är vår partikongress beslut, och jag kan konstatera
              att det är det som har styrt vårt agerande i riksdagen. Jag kan
              också konstatera att nu försöker vi, utifrån det system vi har,
              att titta på hur folkförankringen ska se ut och stärkas i framtiden,
              för om vi inte jobbar med den frågan kanske vi får en armé och
              ett försvar som vi inte alls vill se i framtiden och som har rekryteringsunderlag
              som inte alls är de vi har tänkt oss.
            </seg>
            <seg n="94c9969b">
              Ni måste från er kant besinna er lite grann och se på hur vi
              kan upprätthålla folkförankringen i fem, tio eller femton år.
              Arvet efter värnplikten försvinner. Den problematiken måste ni
              ta till er och hantera. Därför krävs det kontinuerlig utvärdering
              av detta system och beredskap för förändringar.
            </seg>
          </u>
          <note type="speaker" n="8b58bb47">
            Anf. 12 ALLAN WIDMAN (FP) replik:
          </note>
          <u who="allan_widman_28f0df" xml:id="i-47a074c9d0196ca7-2" n="cc3c9864">
            <seg n="341323b9">
              Fru talman! Jag kan förstå ett grundläggande politiskt och taktiskt
              behov av att samtidigt som man gör uppgörelser förhålla sig kritisk,
              inte till det man har gjort upp om, men väl till regeringen. Det
              är just den här akrobatiken som Peter Hultqvist nu försöker att
              klara av.
            </seg>
            <seg n="28fde920">
              Låt mig bara i den delen avslutningsvis säga att det inte räcker,
              Peter Hultqvist, att man sätter sitt namn under ett betänkande
              i utskottet. Du behöver också fundera på hur du formulerar dig,
              både kring det som har varit och kring det som ska komma. Du måste
              också fundera på vilken attityd som är behjälplig i den situation
              som vi nu befinner oss i.
            </seg>
            <seg n="64cb08b2">
              Jag har inte sagt att avhoppen blir dubbelt så stora. Jag har
              redovisat siffror från en kvartalsrapport. Det är mycket möjligt
              att det har blivit många avhopp första kvartalet med anledning
              av att universitet och högskolor startar sina terminer, jag vet
              inte, men det är fullt tillräckligt att det uppstår ett frågetecken
              för att vi ska vara bekymrade. Övertolka inte det som jag säger!
            </seg>
            <seg n="34af42c0">
              Avslutningsvis tangerar Peter Hultqvist en otroligt viktig punkt.
              Jag hade med den i mitt anförande som ett av de stora problemen.
              Det är ett långsiktigt bekymmer, och det handlar just om folkförankringen.
              Peter Hultqvist säger att det är folkförankringen som avgör vilka
              vi rekryterar och vilket underlag vi får. Jag tror, fru talman,
              att det här med folkförankring är långt mycket större. Det handlar
              inte bara om personalpolitik. Det handlar om samhällets acceptans
              för försvaret, om viljan att försvara sig och om viljan att bidra
              till de resurser som försvaret kräver för att kunna lösa sina
              uppgifter.
            </seg>
          </u>
          <note type="speaker" n="f52ce0f5">
            Anf. 13 STAFFAN DANIELSSON (C):
          </note>
          <u who="staffan_danielsson_40fac6" xml:id="i-589db893a7318b1a-0" n="19959575">
            <seg n="51aaa6d5">
              Fru talman! Centerpartiet strävar alltid efter en så bred samsyn
              som möjligt i frågor kring vårt lands försvars- och säkerhetspolitik.
              Det gäller självfallet också i frågan om hur vårt reformerade
              försvar på bästa sätt ska försörjas med kunniga och engagerade
              soldater och officerare av båda könen.
            </seg>
            <seg n="0ff3bdff">
              I den här frågan har samsynen växlat över tid, måste man nog
              säga. Försvarsberedningen var, som Allan Widman sade, 2008 brett
              överens om att en personalförsörjning på frivillighetens grund
              skulle införas. Pliktutredningen utredde sedan detta.
            </seg>
            <seg n="a676f354">
              Sedan valde Socialdemokraterna och de rödgröna, för man fick
              märkligt nog även med sig Miljöpartiet, att under senare delen
              av förra mandatperioden bedriva opposition genom att rösta nej
              till det nya systemet och i stället vilja genomföra en ny, tidsödande
              utredning. Därför var det tyvärr med knapp majoritet som riksdagen
              2010 fattade sitt beslut om den nya personalförsörjningen.
            </seg>
            <seg n="21e4744e">
              I dag är det glädjande nog en mycket mer enig riksdag som ställer
              sig bakom försvarsutskottets betänkande Soldatanställningar i
              Försvarsmakten , utifrån regeringens proposition med samma namn.
            </seg>
            <seg n="a040dad2">
              Jag har förståelse för att Socialdemokraterna och kanske Miljöpartiet
              känner ett behov av att rättfärdiga sin linje från 2010.
            </seg>
            <seg n="eb465e3b">
              Jag har läst den långa debatten som vi hade då en gång till inför
              den här debatten. Jag framhöll där att skillnaden mellan Alliansen
              och Socialdemokraterna och Miljöpartiet inte skulle överdrivas,
              utan den handlade mer om ett litet dike än om den ravin som Socialdemokraterna
              ville få det att verka som. Peter Hultqvist lade allt ansvar för
              att vi inte kunde ha en bred uppgörelse på Alliansen. Med våra
              glasögon är orsaken snarare den motsatta, nämligen att Socialdemokraterna
              gav olika besked, valde att byta fot och i skenet av det rödgröna
              samarbetet till och med fick med Miljöpartiet att rösta emot det
              frivilligsystem som Miljöpartiet alltid har varit för.
            </seg>
            <seg n="1a4d49c3">
              Dagens betänkande reglerar alltså hur gruppbefäls, soldaters
              och sjömäns anställningar ska fungera, kontinuerligt och som tidvis
              tjänstgörande. Jag instämmer i det Allan Widman sade, att en mycket
              viktig bit är hur de tidvis tjänstgörande ska kunna arbeta både
              civilt i en anställning, plugga och arbeta inom försvaret. Dagens
              beslut handlar om maximitider och om växlingen mellan civilt arbete
              eller studier och tjänstgöring i försvaret.
            </seg>
            <seg n="20def1f9">
              Jag tycker att debatten hittills har varit belysande och ska
              bara lyfta fram några saker.
            </seg>
            <seg n="6ef9626a">
              Det här är ju en mycket stor förändring och en reform som kräver
              mycket engagemang och insatser hos både Försvarsmakten och de
              nya soldaterna. Att allt är tryck-på-knappen-klart från dag ett
              låter sig svårligen göras, utan övergången sker successivt. Som
              Johan Forssell sade krävs ett ständigt arbete för att lösa de
              svårigheter och bekymmer som alltid uppstår vid en så stor reform.
            </seg>
            <seg n="72941e7f">
              Det är positivt att det hittills har gått så bra med rekryteringen,
              och jag vill gärna lyfta fram engagemanget och professionaliteten
              hos Försvarsmakten och de många som där jobbar med detta på olika
              nivåer. Tack för goda insatser över hela landet!
            </seg>
            <seg n="19c95c65">
              Vi hoppas alla att det ska fortsätta så, att Försvarsmaktens
              erbjudande till de nya soldaterna ska vara fortsatt attraktivt
              och att rullorna ska fyllas med soldatämnen och soldater av god
              kvalitet och med allt bättre könsfördelning. Men det vet vi inte.
              Det finns svårigheter längs vägen, och ingen är bättre än Peter
              Hultqvist på att måla upp dessa svårigheter på ett mycket belysande
              sätt, att beskriva hur galet det kan gå på alla möjliga sätt.
              Att det finns utmaningar inom försvaret, även i vår tid, kan jag
              tillstå. Så är det.
            </seg>
            <seg n="2791af2f">
              Det finns en uppenbar lust och vilja i riksdagen att ha rätt
              bestämda synpunkter på hur dessa risker ska förebyggas och på
              hur försvaret borde agera annorlunda. Till exempel borde löner
              och villkor vara väsentligt högre än de är, och erbjudanden om
              boende på garnisoner bör se ut på det ena eller andra sättet.
              Min inställning är att detta i första hand är en fråga för myndigheten
              Försvarsmakten och för de berörda parterna. Så brukar vi ha det
              på arbetsmarknaden, och även myndigheterna har här en frihet under
              ansvar.
            </seg>
            <seg n="69f31030">
              Självfallet är den givna utgångspunkten, som det torde råda stor
              samstämmighet om, att dagens och framtidens soldater som anställs
              inom det nya systemet ska ha sjysta och konkurrenskraftiga villkor
              vad gäller lönenivåer, boendealternativ med mera.
            </seg>
            <seg n="738ff90f">
              En annan viktig fråga är att arbetsgivare positivt bejakar tidvis
              tjänstgörande soldater bland sina anställda. Jag är övertygad
              om att sådana tillför mervärden på sina arbetsplatser. Likaså
              har jag en stark tilltro till att det kommer att bli ett starkt
              civilt meritvärde att ha tjänstgjort i försvaret. Jag tror också
              att många kommande soldater kommer att kombinera tidvis tjänstgöring
              med högre studier, och det är bra.
            </seg>
            <seg n="e9af907e">
              Det är inte säkert att en stor andel av soldaterna kommer att
              kombinera tidvis tjänstgöring med arbete i små företag, men det
              får vi se. Det gäller verkligen för både försvaret och arbetsgivare
              i privat och offentlig sektor att tillsammans finna praktiska
              lösningar som möjliggör att i gemensamt intresse på ett bra sätt
              kombinera civilt arbete med tidvis tjänstgöring i försvaret. Jag
              tror att det finns goda förutsättningar för detta, men vi ska
              inte underskatta utmaningen i det.
            </seg>
            <seg n="4eda87af">
              Vid olika garnisoner har det redan inrättats försvarsmaktsråd
              för att i god samverkan mellan försvaret, myndigheter, kommuner,
              arbetsgivare, skolor och så vidare skapa goda förutsättningar
              för rekrytering av soldater och för deras fortsatta villkor både
              som kontinuerligt och som tidvis anställda. Det är, som understrukits
              tidigare, viktigt, och Försvarsmaktsråd Skaraborg, med säte i
              Skövde, är här ett gott exempel.
            </seg>
          </u>
          <note n="31267123">
            Med detta, fru talman, yrkar jag bifall till utskottets förslag
            i betänkandet.
          </note>
          <note type="speaker" n="e72cc084">
            Anf. 14 MIKAEL JANSSON (SD):
          </note>
          <u who="mikael_jansson_9fa8c8" xml:id="i-0d59c14523e3f3a9-0" n="5745663a">
            <seg n="5a0cf974">
              Fru talman! Betänkandet rymmer inga avvikande motioner. Däremot
              finns fyra särskilda yttranden. Detta förhållande är inte konstigt.
              En redan befintlig organisation som de kontrakterade soldaterna
              är behöver naturligtvis ett lagstöd. Alla partier är redo till
              en överenskommelse för att skapa ordnade förhållanden för försvarets
              personal i detta nu. Därför står vi också här och bifaller propositionen.
            </seg>
            <seg n="66c23452">
              Men vi är inte överens om hur försvaret ska personalförsörjas
              eller ens varför det ska personalförsörjas. Beslutet i kammaren
              om att låta värnplikten bli en vilande funktion togs 2010 innan
              Sverigedemokraterna blev ett riksdagsparti. En svag majoritet
              i kammaren tog då beslut om att låta värnplikten bli vilande genom
              införande av ett försvar där alla soldater och sjömän ska vara
              kontrakterade.
            </seg>
            <seg n="2302b7a3">
              Sedan dess har oppositionen oroat sig och våndats över utvecklingen.
              Oroat sig har de fyra oppositionspartierna gjort av olika skäl.
              Här kan det vara värdefullt att kort beskriva de olika partiernas
              huvudinriktningar. Det är tyvärr föga troligt att medborgarna
              känner till ens grunderna för hur partierna resonerar. De stora
              förändringarna som gjorts i försvaret har inte tydligt förmedlats
              till medborgarna.
            </seg>
            <seg n="4ea27425">
              Efter Socialdemokraternas stora förbandsnedläggelse och den så
              kallade strategiska pausen, när Sverige inte ens hade en försvarsinriktning,
              tog Alliansen vid. Som jag har förstått Alliansen har Alliansen
              fullt ut bejakat idén om att Sverige inte ska försvara Sverige
              utan att EU ska försvara EU genom internationella insatser. Sverige
              ska i enlighet med den politiken tillskjuta medel till EU:s gemensamma
              verksamheter och mål. När jag säger EU:s gemensamma är det mest
              i en Natokostym, än så länge.
            </seg>
            <seg n="923210e0">
              Insatsen i Libyen, där en Natoledd operation gav ena sidan i
              ett inbördeskrig fullt luftunderstöd och där andra sidan helt
              kapitulerade efter sex månader, är ett gott exempel på att Sverige
              börjar sakna egen utrikespolitik. Utrikesministern var före Natoinsatsen
              tydlig med att Sverige inte borde ta ställning i inbördeskriget
              i Libyen. Först när de större europeiska Natoländerna rörde på
              sig i frågan följde den svenska regeringen efter som om den vore
              ett mobiliserbart regemente för överstatliga ändamål.
            </seg>
            <seg n="b17f8750">
              Regeringen anpassar också försvaret efter denna inriktning. Regeringens
              mål är att år 2019 ha tolv manöverbataljoner om sammanlagt knappt
              14 000 soldater. Dessa ska vara möjliga att sätta in i hela världen
              med kort varsel. Detta mer än rimmar med de krav Nato ställer
              på oss. Vårt försvar är för dem intressant endast om det kan sättas
              in som delar i internationella Natoinsatser långt bortom våra
              gränser.
            </seg>
            <seg n="c4e68668">
              Försvarets omställning och förvandling går snabbt, men debatten
              går långsamt. Det svenska försvarets internationalisering är inte
              förankrad i folkopinionen. Det finns, som jag tidigare nämnde,
              en mångfaldig opposition mot regeringens försvarspolitik.
            </seg>
            <seg n="06a33c1d">
              Som jag har förstått Vänsterpartiet har Vänsterpartiet tydliga
              åsikter om att Sverige inte ska knytas militärt till EU och Nato.
              Vänsterpartiet förordar värnplikt och ett folkligt förankrat försvar.
            </seg>
            <seg n="4c098ed2">
              Som jag har förstått Miljöpartiet är Miljöpartiet tydliga motståndare
              till en Natoanslutning. Miljöpartiet vill se ett folkligt förankrat
              försvar som inriktar sig mer på civila hot.
            </seg>
            <seg n="a3035897">
              Mitt eget parti, Sverigedemokraterna, förordar ett existensförsvar
              som ytterst verkar för svensk territoriell integritet. Samarbetet
              med de nordiska grannländerna inom försvars- och säkerhetspolitiken
              är vi beredda att utveckla mycket långt, men först när vi har
              ett eget existensförsvar kan vi åter börja sätta upp mindre utlandsstyrkor
              för internationella insatser.
            </seg>
            <seg n="4086ef0a">
              Fru talman! Vi har ett oppositionsparti kvar som jag inte nämnt,
              och det är Socialdemokraterna. Socialdemokraterna är i dag det
              mest otydliga partiet inom försvarspolitiken. Socialdemokraterna
              markerar sin plats i en vågmästarriksdag genom att tydligt kritisera
              regeringens försvars- och säkerhetspolitik. När regeringen inte
              har majoritet i en försvarsfråga utnyttjar sedan Socialdemokraterna
              detta som en förhandlingsposition. Men i vilken mening skiljer
              sig Socialdemokraternas långsiktiga försvarsplanering från regeringens?
              Det är inte tydligt. I frågan om värnplikt har Socialdemokraterna
              dock uttryckt sig positivt om möjligheten att åter använda systemet.
            </seg>
            <seg n="a88f1577">
              En översyn av oppositionspartierna visar därför att det är tveksamt
              om regeringen har majoritet för att fortsätta med sin personalförsörjningsmodell.
              En kompromiss borde vara möjlig för att starta upp värnplikten
              igen.
            </seg>
            <seg n="e572a4ca">
              Värnplikten i sverigedemokratisk tappning ska kunna försörja
              ett existensförsvar. Det är vårt förstahandsalternativ. Som en
              kompromiss är vi beredda att stödja öppnandet av ett eller flera
              regementen för värnpliktsutbildning i syfte att fylla på befintliga
              förband och vakanser. Det som saknas är ett socialdemokratiskt
              initiativ i frågan om värnplikt.
            </seg>
            <seg n="0a7d4fd1">
              För att avrunda kan jag konstatera att vi inte har något emot
              det föreslagna lagstödet för de kontrakterades anställningar.
              Befintliga system måste ha godkända former. Vi är positivt inställda
              till att soldater och sjömän erhåller civila meritvärden för vidare
              karriärer, även om militär grundutbildning och än mer yrkesofficersutbildning
              alltid varit meriterande civilt.
            </seg>
            <seg n="027765f4">
              Däremot anser vi inte att systemet med enbart kontrakterade räcker
              för att fylla förbanden. Vi anser också att systemet med enbart
              kontrakterade leder till att försvarets folkliga förankring förloras.
              I Finland, som har kvar värnplikten, är det en självklarhet att
              försvaret av landet är allas ansvar. Det var det i Sverige med
              för inte så länge sedan. Den folkliga förankringen av försvaret
              i Sverige har snabbt förlorats, och det är allvarligt och i sig
              ett hot inför framtiden.
            </seg>
            <seg n="4205f7ce">
              För de partier som vill ha en annan personalförsörjning av försvaret
              har Sverigedemokraterna en utsträckt hand.
            </seg>
            <seg n="324e3696">
              Jag vill också kommentera Allan Widmans granskning av procentsatserna
              i Sverigedemokraternas särskilda yttrande. 75 procent tidvis anställda
              i regeringens förslag är högre än 70 procent värnpliktiga i Sverigedemokraternas
              förslag. Men procent av vad? Det finns en skillnad där. Värnpliktssystemet
              är billigare än systemet med tidvis kontrakterade, och de kan
              därför inte jämställas. Sverigedemokraternas förslag om ett territoriellt
              försvar innebär en nominellt sett minst dubbelt så stor armé.
              Sverigedemokraterna har också större försvarsanslag, speciellt
              sett över mandatperioden.
            </seg>
          </u>
          <note type="speaker" n="773665bc">
            Anf. 15 ALLAN WIDMAN (FP) replik:
          </note>
          <u who="allan_widman_28f0df" xml:id="i-47a074c9d0196ca7-3" n="cc3c9864">
            <seg n="3bada162">
              Fru talman! Jag kan ändå konstatera att andelen heltidsanställda
              synes vara högre såväl numerärt som procentuellt i Sverigedemokraternas
              alternativ för en framtida insatsorganisation.
            </seg>
            <seg n="2fcc0aec">
              Anledningen till att jag begärde replik var att Mikael Jansson
              antydde att Sveriges agerande för ett år sedan i samband med operation
              Unified Protector i Libyen var en anpassning till de beslut som
              fattades av Nato och USA. Jag tror inte att det var så, fru talman.
              Svenska folket såg de fasansfulla bilderna från Benghazi, där
              man rullade fram artilleripjäser som sköt rakt in i sjukhusbyggnaden.
              Jag tror att det var de bilderna som mobiliserade opinionen i
              Sverige och fick oss att inse att också Sverige hade en skyldighet
              att bidra till en operation som skulle skydda civila oskyldiga
              människor.
            </seg>
            <seg n="300df467">
              Utfallet av operationen blev dessutom bra. Civila liv skyddades.
              De så kallade casual damages blev mycket begränsade. Frågan är
              om vi kan peka på några liknande operationer i modern tid som
              har varit så framgångsrika.
            </seg>
            <seg n="f941fc82">
              Jag kan också konstatera, oaktat Mikael Janssons kritik av den
              nuvarande regeringens planering för försvaret, att det är under
              denna regering som försvarsplaneringen är återupptagen, insatsorganisationen
              ökar, tillgängligheten till förbanden ökar hoppas vi regionala
              staber införs och militära resurser förs till Gotland.
            </seg>
          </u>
          <note type="speaker" n="d2940e7b">
            Anf. 16 MIKAEL JANSSON (SD) replik:
          </note>
          <u who="mikael_jansson_9fa8c8" xml:id="i-0d59c14523e3f3a9-1" n="5745663a">
            <seg n="067d20b0">
              Fru talman! På den sista punkten stämmer det att Alliansens försvarspolitik
              har en försvarsplanläggning och är bättre än den politik som Socialdemokraterna
              förde när de lade ned alla förbanden och vi hade en strategisk
              paus. Det är bättre än ingenting.
            </seg>
            <seg n="34e5b553">
              Det är klart att alla partier i kammaren vill motverka krigssituationer
              som den i Libyen och rädda så många liv som möjligt. Men jag måste
              konstatera att svängningen från den linje som utrikesministern
              först hade berodde på att vi följde med stora europeiska Natoländer.
              Jag är också lite kritisk till taktiken man använde i Libyen.
            </seg>
            <seg n="06603e86">
              När man står inför dessa frågor är det väldigt svårt att veta
              vad som är bäst och vilka beslut man ska fatta ja eller nej till
              internationella insatser med militärt bistånd. Men jag har definitivt
              en känsla av att den svenska regeringen följer efter, till skillnad
              från tidigare.
            </seg>
          </u>
          <note type="speaker" n="7c019a18">
            Anf. 17 ALLAN WIDMAN (FP) replik:
          </note>
          <u who="allan_widman_28f0df" xml:id="i-47a074c9d0196ca7-4" n="cc3c9864">
            <seg n="5bcdf47e">
              Fru talman! Låt oss inledningsvis konstatera att Sverige naturligtvis
              inte på långa vägar har de resurser som krävs för att genomföra
              en så omfattande och komplex operation som luftoperationen över
              Libyen. Därför är vi beroende av att andra länder deltar, som
              USA, Storbritannien och Frankrike. Vi klarar bara begränsade uppgifter
              i detta avseende.
            </seg>
            <seg n="b5b8fc04">
              Mikael Jansson försöker slingra sig lite, tycker jag. Först går
              han upp i sitt anförande och är oerhört kritisk mot Sveriges deltagande
              i operationen i Libyen. Nu säger Mikael Jansson att det är klart
              att vi ska bidra när människor riskerar att råka illa ut. Får
              jag då ställa den hoppas jag mycket tydliga frågan: Om vi hade
              kunnat förflytta oss ett år tillbaka i tiden, givet vad som nu
              har skett, skulle Mikael Jansson och Sverigedemokraterna då ha
              röstat för eller emot ett svenskt deltagande i Libyen? Det är
              en viktig fråga för Mikael Jansson att besvara.
            </seg>
          </u>
          <note type="speaker" n="77f15970">
            Anf. 18 MIKAEL JANSSON (SD) replik:
          </note>
          <u who="mikael_jansson_9fa8c8" xml:id="i-0d59c14523e3f3a9-2" n="5745663a">
            <seg n="fcb8a756">
              Fru talman! Vi vet inte ännu var Libyen kommer att landa någonstans.
              Det är en fråga vi får bedöma.
            </seg>
            <seg n="3cec47f8">
              Sverige hade en strategisk paus, då vi i princip avvecklade våra
              militära ambitioner att försvara vårt land. Nu är det dags att
              ta en paus i de internationella insatserna för att bygga upp vårt
              eget existensförsvar. Sedan kan vi tänka på internationella insatser.
              Med ett existensförsvar varmed vi kan ta ansvar för Sveriges territoriella
              integritet, eller kanske tillsammans med grannländerna Nordens
              territoriella integritet, kan vi återigen göra det som är vårt
              ansvar: hjälpa till att under FN-mandat verka för fred i världen.
              Men det är svåra beslut, och vi ska vara försiktiga att bara följa
              med Natoländerna, för många Natoländer agerar med helt andra bevekelsegrunder
              än vi gör i Sverige.
            </seg>
          </u>
          <note type="speaker" n="30572a33">
            Anf. 19 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-af35dc8ca9e2de82-0" n="f662863c">
            <seg n="284c53ac">
              Fru talman! Det betänkande om soldatanställningar som vi nu debatterar
              innehåller egentligen mestadels redovisning av den lagstiftning
              som krävs på arbetsmarknadsområdet för att vi ska klara av övergången
              från värnplikt till heltidsanställda och kontraktsanställda soldater.
              Det är det som fyller ut betänkandet och propositionen. När det
              gäller de bitarna har vi i Vänsterpartiet inte sett så mycket
              av uppseendeväckande förslag som på något sätt skulle påverka
              vår syn på arbetsmarknadspolitiken på det området. Det är en beprövad
              lagstiftning. Vi kan ha synpunkter på den också, och det har vi
              naturligtvis på många sätt, men i det här fallet avviker det inte
              så mycket.
            </seg>
            <seg n="6a5685eb">
              Det är ändå nytt på det sättet att det i princip är ett nytt
              yrkesområde som presenteras. Det blir en speciallagstiftning som
              vi inte haft erfarenhet av i Sverige förut, eftersom vi byggt
              vårt försvar på värnplikt. Jag menar att detta är något som vi
              måste hålla koll på. Det kommer att dyka upp problem; det är jag
              övertygad om. Vi har sett hur man bland annat från Lagrådets sida
              har haft vissa synpunkter på det här och kanske har noterat vissa
              saker som kan komma i framtiden. Speciallagen innebär egentligen
              ett regelsystem som är lite otydligt och svårt att överblicka
              på grund av att olika regelsystem är omfattande och griper in
              i varandra på ett svåröverskådligt sätt.
            </seg>
            <seg n="0c23230e">
              Dessutom ska speciallagen tillämpas tillsammans med LAS och kollektivavtal.
              Det kan också skapa en risk för gränsdragningar och tolkningsproblem.
              Vi måste hålla ögonen öppna. Jag vet inte riktigt när det första
              varslet om soldatstrejk kommer. Men det kan komma. Vi får se när
              det dyker upp. Det kan vara intressant att se vad man gör åt det
              då.
            </seg>
            <seg n="ea1d096c">
              När det gäller förslagen till personalförsörjningssystem har
              vi från Vänsterpartiet desto fler synpunkter. Dem har vi också
              redovisat förut. Det handlar i väldigt hög grad om att få vår
              personalförsörjning att fungera i framtiden oavsett system.
            </seg>
            <seg n="ca706697">
              Varje framtida personalförsörjningssystem måste klara av att
              förse Försvarsmakten med tillräckligt mycket personal av tillräckligt
              hög kvalitet oavsett vilken säkerhetspolitisk och ekonomisk konjunktur
              som finns. Systemet måste vara robust och långsiktigt uthålligt.
            </seg>
            <seg n="d1269cc4">
              Vi menar att det system som regeringen i dag inrättat som bygger
              på en helt frivillig rekrytering och ett större antal heltidsanställda
              yrkessoldater kan komma att få svårt att uppfylla de kraven.
            </seg>
            <seg n="07d2a5bd">
              Vår synpunkt i botten är att det egentligen behövs ett värnpliktssystem
              för att klara av rekryteringsunderlaget och som en grund för personalförsörjningen
              på alla förband som vi ska sätta upp.
            </seg>
            <seg n="51fa47d5">
              Det frivilliga system som nu träder i kraft måste vara så lockande
              att det kan konkurrera med andra jobb. Vi menar att det öppnar
              för till exempel en väldigt aggressiv marknadsföring.
            </seg>
            <seg n="2eec2682">
              Vi har redan sett exempel på det på gymnasieskolor där man på
              något sätt lyfter upp soldatyrket som ett yrke bland alla andra.
              Det till och med förhärligas ibland.
            </seg>
            <seg n="12eee013">
              Vi kan se att det kan vara väldigt stora problem med det. Ska
              man kombinera det med samhällsinformation och information om vad
              det egentligen innebär att vara soldat blir det ett problem.
            </seg>
            <seg n="9efc78cd">
              Rekryteringsunderlaget blir mindre när vi inte har ett värnpliktssystem
              som bygger på att vi utbildar människor till att vara i försvaret.
            </seg>
            <seg n="83bd6e86">
              Att idka både försvarsinformation och marknadsföring är ett framtida
              problem som jag gärna vill se en lösning på från regeringens sida
              för att vi inte ska hamna i en situation där vi får de siffror
              som i dag redovisas med avhopp.
            </seg>
            <seg n="59998d74">
              Vi lockar in unga människor i soldatyrket. När de upptäcker att
              det inte alls är det som var marknadsfört utan något annat som
              de kommer in i hoppar de av. Allan Widman har också pekat på att
              det finns olika risker med personalförsörjningssystemet.
            </seg>
            <seg n="74794570">
              En sak som vi definitivt behöver lyfta upp i det här sammanhanget
              är att vi från Vänsterpartiet förordar en mycket mer genomgripande
              och könsneutral mönstringsplikt. Det kan man genomföra oavsett
              vilket system man har när det gäller soldatförsörjning. Det gäller
              om man har värnplikt eller soldatanställningar på heltid. Det
              är en nyckel som man kan lyfta upp som en lösning på att få fram
              mer underlag till rekrytering till Försvarsmakten.
            </seg>
            <seg n="68447ce6">
              När det gäller kostnaderna finns det väldigt många undersökningar
              från andra länder som visar på att omstruktureringen av försvaret
              till heltidsyrkesförsvar som bygger på frivillighet gör att det
              blir mycket dyrare.
            </seg>
            <seg n="fe54d6d1">
              Rekryteringsmyndigheten har påpekat att det kan komma att innebära
              att man till exempel har behov av ett rätt så omfattande premiesystem
              för att få det att fungera. Man har ett slags premiesystem för
              att få ungdomar att vara kvar i soldatyrket. Ju längre de är kvar,
              desto mer pengar får de. En bra lön, arbetsmiljö och arbetsvillkor
              över huvud taget är något som kommer att kosta pengar.
            </seg>
            <seg n="3337d961">
              FOI, Totalförsvarets forskningsinstitut, har i en rapport från
              november 2011 varnat för att det enligt deras beräkningar blir
              en sannolik fördyring på upp till 1 ½ miljard per år. Det är mycket
              pengar.
            </seg>
            <seg n="a435cc0f">
              Vi menar att det finns rätt så mycket som talar för att vi behöver
              ha en genomgång av regeringens ekonomiska kalkyl för reformen.
              Där har man inte tagit med alla de saker som vi lyfter fram från
              Vänsterpartiets sida. Det är därför dags att man nu kommer med
              nya beräkningar. Det gäller både avhoppen och vilka saker som
              ska stryka på foten när det gäller materielförsörjning och sådant
              för att vi ska se vart kostnaden tar vägen för just personalförsörjningssystemet.
            </seg>
            <seg n="71170b39">
              Johan Forssell och Allan Widman hade anföranden som var väldigt
              olika. Det visar också på hur bred debatten är och kanske på de
              svårigheter som regeringspartierna har att komma överens sinsemellan
              om detta.
            </seg>
            <seg n="ee2aff8e">
              När det gäller rekrytering menar jag att det finns större risk
              med detta system att vi får en inåtvänd och smal rekrytering till
              försvaret. Trots de positiva siffror som Johan Forssell tog fram
              kan det innebära att vi får färre kvinnor i försvaret. Det vore
              inte en katastrof men i varje fall beklagligt.
            </seg>
            <seg n="97538756">
              Vi måste hitta ett system där vi får fler kvinnor att söka till
              försvaret och sätt att forma verksamheten på ett sådant sätt att
              kvinnor attraheras av att vara med i försvaret. Den skeva könsfördelning
              som är i dag kan bli värre och måste på något sätt motverkas för
              att vi inte ska få ännu större problem med den snäva rekryteringen.
            </seg>
            <seg n="1c9e47de">
              Det handlar kanske om en miljö inom det militära som förut har
              varit väldigt mansdominerad och i många fall väldigt grabbig.
              Jag vet själv hur det var när jag gjorde lumpen för väldigt länge
              sedan. Det var så på den tiden, och det är säkert så i dag med.
            </seg>
            <seg n="c57ae562">
              Vi tycker avslutningsvis att det kanske är dags för regeringen
              att komma med ett handlingsprogram också för de bitarna. Det handlar
              om hur vi faktiskt, på riktigt, får fram ett rekryteringsunderlag
              för att också få fler kvinnor att söka sig till försvaret.
            </seg>
          </u>
          <note type="speaker" n="25cb68c8">
            Anf. 20 JOHAN FORSSELL (M) replik:
          </note>
          <u who="johan_forssell_61c6e7" xml:id="i-4190ae7ea20c151a-3" n="2d1dffb6">
            <seg n="1647765d">
              Fru talman! Den här debatten blir mycket en strid om verkligheten.
              Jag kan konstatera att det har varit ett och annat hjärnspöke
              i debatten.
            </seg>
            <seg n="2628460b">
              Som jag försökte göra gällande tror jag att man bör ha en nykter
              syn på var vi står i dag. Det har gått två år sedan reformen startades.
              Ingen av oss har i dag ultimata och slutgiltiga facit. Vi kommer
              att behöva följa reformen.
            </seg>
            <seg n="c1b0c0aa">
              Det som är klart just nu är att det finns ett stort sökintresse.
              Det innebär inte att allting är i mål och att det inte kommer
              att dyka upp nya frågor. Men det har fått en bra start, och att
              det finns detta intresse är oomtvistat.
            </seg>
            <seg n="b0d3d468">
              Jag uppskattar Torbjörn Björlund som försvarspolitiker. Det är
              inga tveksamheter om var han och Vänsterpartiet står någonstans.
              Det är återinförd värnplikt, rejäla besparingar i försvarsbudgeten
              och ett strikt fokus på det nationella som gäller.
            </seg>
            <seg n="d3f6302b">
              Det är förvisso en märklig politik, en kortsiktig politik och
              en isolationistisk politik. Den går på tvärs mot det som har byggt
              Sverige starkt, vår historiska roll och vår del i världen som
              ett solidariskt land som ställer upp till stöd för andra. Men
              det är i varje fall en ärlig politik. Det tycker jag är viktigt.
            </seg>
            <seg n="36bf27c7">
              Torbjörn Björlund säger att det finns en bredd hos Alliansen.
              Ja, det finns säkert nyanser. Det är väl bra att det finns för
              fyra olika partier. Men det är ingenting mot de skillnader som
              finns hos oppositionen. Går det över huvud taget att få ett svar
              från er om ni vill ha frivillighet eller inte? Jag tycker att
              debatten har varit ganska klargörande om just den rörigheten.
            </seg>
            <seg n="07dd3019">
              Jag har en fråga till Torbjörn Björlund. Vi ser nu i vår omvärld
              att allt fler länder avskaffar värnplikten. I Nato är det väldigt
              tydligt, och även i Finland planerar man nu för stora nedskärningar.
              När du talar om värnplikten, var vill du att vi ska titta någonstans?
              Vilket land är er idé? Vad är det vi ska jämföra med?
            </seg>
          </u>
          <note type="speaker" n="1fae82d6">
            Anf. 21 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-af35dc8ca9e2de82-1" n="f662863c">
            <seg n="fe5c1099">
              Fru talman! Jag vill säga några saker innan jag kommer in på
              den specifika frågan.
            </seg>
            <seg n="26a4be71">
              När det gäller intresset för att söka till soldatyrket finns
              det många saker som påverkar. En sådan sak är den höga ungdomsarbetslösheten.
              När jag talar med ungdomar runt omkring får jag veta att många
              av dem söker allt som finns. Det gäller både utbildningar och
              jobb. De söker allt. De kan söka tio olika saker på en gång. Detta
              är ett område de går in på.
            </seg>
            <seg n="35b0b3ac">
              Jag tror att siffrorna på avhopp är ett tydligt tecken på att
              de söker sig dit men inte vet vad de får. När de hoppar av har
              de upptäckt: Det här är inte min sak. Den höga arbetslöshet som
              har skapats av denna regering är en orsak till att det är ett
              högt söktryck.
            </seg>
            <seg n="6ac01a25">
              Hur man klarar av det och var man kommer i processen vet vi inte
              än, och vi har varit på Rekryteringsmyndigheten och sett hur det
              går till. Det är en framtida sak att komma fram till.
            </seg>
            <seg n="e4df9bc0">
              När det gäller det nationella och det internationella har vi
              i Sverige haft en tradition av väldigt många internationella insatser
              där Vänsterpartiet har stött väldigt många, faktiskt de allra
              flesta. Men det var med ett försvar byggt på värnplikt där vi
              rekryterade människor till internationella insatser med FN-mandat.
            </seg>
            <seg n="e8a0971e">
              Vi är inte några nationalister på det sättet. Vi har väldigt
              starka rötter i Vänsterpartiet när det gäller internationella
              insatser och solidaritet med andra länder. Men det gäller inte
              med Nato och den typen av försvarsallianser. De behöver inte vår
              solidaritet. Det är andra länder i framför allt tredje världen
              som behöver det. Det är vår inriktning, och där är vi starka.
            </seg>
            <seg n="87311f63">
              Jag tycker att det finns lika stor skillnad när det gäller nyanser
              i alliansregeringens politik, och nu tittar jag på Allan Widman,
              som det finns på vår, de rödgrönas, sida om jag nu ska kalla den
              så. Vi kommer definitivt att ha ett alternativ även på detta område
              när vi bildar regering 2014; det är jag övertygad om.
            </seg>
            <seg n="c8146e89">
              När det gäller värnpliktssystem är det klart att det finns många
              saker att gå tillbaka till. Det går inte att hitta ett system
              som är likadant som det vi hade förut. Det måste förändras på
              olika sätt. Vi har klara förslag på detta. Bland annat är mönstringsplikten
              avgörande för hur det ser ut. Hur ska vi få tag på alla ungdomar
              och se vart de ska ta vägen någonstans? Det är en sådan sak som
              vi definitivt lyfter fram.
            </seg>
          </u>
          <note type="speaker" n="d7a020f0">
            Anf. 22 JOHAN FORSSELL (M) replik:
          </note>
          <u who="johan_forssell_61c6e7" xml:id="i-4190ae7ea20c151a-4" n="2d1dffb6">
            <seg n="c7037ec0">
              Fru talman! Jag återkommer till sökintresset. Man kan spekulera,
              men siffrorna ljuger inte. Vi har haft närmare tio gånger fler
              sökande per plats. Det kan finnas olika orsaker till det. Det
              kan vara ungdomsarbetslöshet. Men det kan också vara så att många
              är nyfikna på Försvarsmakten och tycker att detta verkar vara
              spännande arbeten, en spännande sysselsättning och en intressant
              framtid. Det är min bild när jag har rest runt på förband och
              skolor runt om i Sverige. Det finns personer som är där av olika
              skäl. Men det finns också en ganska stor optimism och, som sagt,
              en stor nyfikenhet. Den gäller det nu att vi försöker förvalta
              på olika sätt och med bästa intresse.
            </seg>
            <seg n="2dee431a">
              När jag lyssnar på Torbjörn Björlund blir det lite kluvet. Det
              blir å ena sidan ett bifall till betänkandet i dag, å andra sidan
              hela tiden med reservationer för hur Försvarsmakten ska kunna
              rekrytera. Försvarsmakten ska rikta sig till unga människor, men
              de ska tydligen inte vara på skolor och så vidare. Tänk om det
              är så att unga människor blir intresserade? Jag tror att vi måste
              konstatera att om rekryteringen ska lyckas behöver Försvarsmakten
              vara ännu mer aktiv än i dag med att nå ut till unga människor.
              Jag ser inga problem med att vara på skolor. Jag tror att unga
              människor är fullt kapabla att fatta egna beslut själva. De kan
              ta ansvar för det. Det kommer inte att innebära att alla tar på
              sig uniformen långt ifrån. Men jag tycker absolut att vi ska uppmuntra
              dem som vill och som känner att det är lämpligt att göra detta.
            </seg>
            <seg n="b5417d11">
              Jag ska säga något om historiebeskrivningen av det internationella.
              Torbjörn Björlund talar om FN-mandat, men flera av de insatser
              som vi har debatterat i denna kammare har varit med FN-mandat
              utan att Vänsterpartiet har stått och begärt bifall till det.
              Afghanistan är ett exempel och Libyen är ett annat. Jag tycker
              inte att historiebeskrivningen riktigt stämmer.
            </seg>
            <seg n="fcd5f457">
              Återigen: Vad är alternativet? Vilket land är det vi ska titta
              på? Var finns det system med en allmän värnplikt som du propagerar
              för? Jag skulle bra gärna vilja veta det för att kunna jämföra
              systemet med det vi är på väg att bygga upp i dag. Men jag kan
              inte se att detta finns någonstans.
            </seg>
          </u>
          <note type="speaker" n="05fbff08">
            Anf. 23 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-af35dc8ca9e2de82-2" n="f662863c">
            <seg n="33ccd672">
              Fru talman! Debatten om söktryck och sådant kommer säkert att
              fortsätta. Jag tror inte att vi kommer att vara överens om detta,
              och jag är övertygad om att vi inte kommer att vara det i framtiden
              heller.
            </seg>
            <seg n="7839fbbe">
              Visst är det bra med nyfikenhet, och jag hoppas verkligen att
              det blir så. Jag vill att vi ska ha ett försvar som befolkas av
              unga kvinnor och män som är intresserade av att göra en bra insats.
              Låt oss titta på de exempel som har funnits i dag när det gäller
              rekrytering där man vänder sig till gymnasieskolor som också har
              elever som är under 18 år de är ju barn i den bemärkelsen. Man
              försöker på något sätt att med ett slags kommersiellt budskap
              förhärliga soldatyrket, och jag anser att man då kan vara inne
              på en rätt farlig väg.
            </seg>
            <seg n="2b9548dc">
              Vi måste ha en samhällsinformation. Förut, när vi hade värnplikten,
              var den rätt bra. Då visste man att så här gör vi. Man får en
              chans att komma in i detta ett tag efter det att man har fyllt
              18 år, och man får veta vad det handlar om. Det handlar om att
              försvara landet och att vara med i internationella insatser. Men
              det finns inget förhärligande av att vara soldat. Det är inget
              yrke som alla andra. Det är inget vanligt yrke, utan det går ut
              på att man ska ut i strid. Det ska man vara medveten om. Jag vet
              att detta är en diskussion som vi kommer att få fortsätta med.
              Jag hoppas verkligen att det finns ungdomar som är nyfikna och
              som söker sig till försvaret men att de gör det av rätt orsak.
            </seg>
            <seg n="42cecf7e">
              Vi var med på Libyeninsatsen från början. Det var verkligen någonting
              som skedde med ett FN-mandat, och det var något som vi tyckte
              skyddade civilbefolkningen och som hade rätt ingångsvärde. Vi
              är inte rabiata när det gäller sådana saker. Däremot finns det
              andra insatser som inte alls motsvarar våra krav. Afghanistan
              är ett sådant exempel. Där har vi en insats som får motsatt effekt,
              och då ska vi inte vara med. Vänsterpartiet är tydligt med att
              det vi vill göra ska göras utifrån rätt utgångspunkter och med
              rätt insatser för att få rätt resultat. Det är inte några större
              hemligheter med det.
            </seg>
            <seg n="d668b08a">
              När det gäller värnpliktssystemet undrar jag om man måste ha
              ett land att jämföra sig med. Vi kan gå tillbaka till egna erfarenheter
              och även titta på andra länders erfarenheter. Men vi ska bilda
              ett eget system när det gäller värnpliktsförsvaret, och det är
              det vi tänker göra.
            </seg>
          </u>
          <note type="speaker" n="fcea81a8">
            Anf. 24 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-589db893a7318b1a-1" n="19959575">
            <seg n="9d62e91d">
              Fru talman! Det där sista som Torbjörn Björlund sade var rätt
              belysande: Måste man verkligen ha något land på vårt jordklot
              att jämföra sig med? Kan man inte välja en egen vänstermodell?
              Så kan man ju resonera. Jag tror att det är bra att vara förankrad
              i verkligheten.
            </seg>
            <seg n="e1783982">
              Torbjörn Björlund uttrycker sig väl och vill säkert väl, som
              människor på de yttersta kanterna, både vänsterkanten och andra,
              genom tiderna alltid har velat. Men er politik förtjänar att granskas,
              och jag brukar vilja bidra till det så även i denna replik. Vänsterpartiet
              och Sverigedemokraterna talar delvis samma språk i försvarspolitiken.
              Det handlar om en återgång till invasionsförsvar och att Sverige
              ska klara sig på egen hand inom sina gränser och minska sitt militära
              samarbete med demokratierna i vår omvärld. Vårt deltagande i internationella
              fredsinsatser ska minska.
            </seg>
            <seg n="3c5c34c3">
              Om denna vänster-sverigedemokratiska politik skulle förverkligas
              skulle jag bli djupt betänksam och oroad inte bara över den oheliga
              alliansen utan framför allt i sak. Jag är övertygad om att Sveriges
              säkerhet bäst främjas av att Sverige samarbetar om fred och säkerhet
              i Norden, Europa och världen med demokratierna i vår omvärld som
              vi nu gör. Det ska inte ske genom att vi isolerar oss med ett
              gammaldags försvar baserat på värnplikt och invasionshot. Det
              skulle bli väldigt dyrt. Vi skulle stå väldigt ensamma. Vänsterpartiet
              vill minska försvarsbudgeten med 2 miljarder. Torbjörn Björlund
              har sagt att det inte finns någon modell för detta i världen i
              övrigt. Men ni vill ändå genomföra den. Vore det så lyckat, egentligen?
            </seg>
          </u>
          <note type="speaker" n="8a061144">
            Anf. 25 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-af35dc8ca9e2de82-3" n="f662863c">
            <seg n="49b03b02">
              Fru talman! Jag känner Staffan Danielsson. Vi bor i samma län,
              och jag vet att han är en rätt så trevlig person. Men han har
              en tendens att alltid på något sätt slå ihop oss med Sverigedemokraterna
              av något slags debattekniskt skäl. Jag avvisar detta direkt. Han
              talar om den yttersta kanten och så vidare.
            </seg>
            <seg n="4d14f92e">
              Vi har vår politik i Vänsterpartiet, som vi är tydliga med. I
              vissa sammanhang sammanfaller den med Moderaterna, Folkpartiet,
              Centerpartiet och ibland med Sverigedemokraterna men mest med
              sossarna, tror jag. Det är dem som vi ligger närmast. Men det
              är klart att det ibland hamnar där när det gäller olika frågor.
              Det är inte så konstigt. Centerpartiet har också ett antal saker
              som sammanfaller med Sverigedemokraterna kanske på invandringsområdet.
              Vi ska inte gå in på det nu, men det finns alltså olika aspekter
              på detta. Vi kan lämna det, tycker jag.
            </seg>
            <seg n="6f131f28">
              Vår modell av försvar är inget gammaldags invasionsförsvar eller
              existensförsvar, som SD säger. Vi vill ha ett insatsförsvar, men
              det går att bygga detta på värnplikten också. Det finns inget
              som motsäger att man skulle kunna bygga ett insatsförsvar på värnplikt.
              Det handlar bara om övning, om pengar till att öva och att se
              till att förbanden fungerar. Där finns det egentligen inga konflikter.
            </seg>
            <seg n="5abb86d7">
              När det gäller internationella insatser finns det, som jag sade
              förut, inga konflikter där heller. Vi har starkt uttryckt att
              vi vill vara med på många fler insatser internationellt med svenskt
              försvar men med rätt ingång. Vi kan inte bara automatiskt följa
              USA och Nato in i olika insatser därför att de tycker att vi ska
              vara med. Vi måste ha vår egen vilja till att göra bra saker och
              rätt saker, framför allt i tredje världen, som skapar demokrati,
              skapar frihet och skapar förutsättningar för utveckling i dessa
              länder.
            </seg>
            <seg n="b19d4bbe">
              Afghanistan är ett exempel där det har gett precis motsatt effekt.
              Vi ska inte ta in Nato i diskussionen, men det finns en aspekt
              på detta just när det gäller att följa Nato hela tiden oavsett
              FN-mandat. Det finns alltså fler aspekter på detta än att bara
              följa Nato. Vi är inte alls främmande för att göra fler insatser,
              men de måste ha rätt ingångsvärden.
            </seg>
          </u>
          <note type="speaker" n="57953d81">
            Anf. 26 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-1e6e12b5f7f8cf5f-0" n="a836d45c">
            <seg n="7156788d">
              Fru talman! Sverige har en försvarsmakt vi kan vara stolta över.
              Jag tror att alla vi som möter dem som har sitt värv inom försvaret
              känner tilltro och tillit till dessa mäns och kvinnors förmågor.
              Vi känner stolthet.
            </seg>
            <seg n="8f45ef5b">
              När vi nu i dag ska debattera soldatanställningar finns det anledning
              att titta tillbaka på det system vi hade förut. Under 100 års
              tid hade vi värnplikt. Jag själv tillhör de hundratusentals män
              som ryckte in. Det var 23 år sedan, 1989, samma år som Berlinmuren
              föll. Jag och de som ryckte in samtidigt blev aldrig kallade till
              någon repövning. Det var ett annat läge när min farfar ryckte
              in 50 år tidigare, 1939. David Oscarsson ryckte in utanför Ödeshög
              där han var inkallad under både första och andra världskriget.
              Tillsammans med alla andra gjorde han en stark insats. Vi har
              anledning att vara stolta över det system vi hade och den nödvändiga
              insats som gjordes.
            </seg>
            <seg n="f7d7e534">
              Men tiderna har ändrats, och vi har i dag infört ett nytt system.
              Regering och riksdag har fattat beslut om en ny organisation där
              vi går från ett pliktförsvar till ett försvar som helt och hållet
              bygger på frivillighet och anställningar. Målet med detta är att
              lyfta upp förmågan. Vi har också den inriktningen att inte bara
              se till vårt territoriella behov av försvar utan också till att
              i solidaritet med andra folk kunna ingripa varhelst frihet, civilisation
              och människovärde hotas om världssamfundet står bakom en sådan
              internationell insats.
            </seg>
            <seg n="de4cf4b3">
              Som alla stora förändringar innebär detta självfallet stora utmaningar.
              Det är också en förändring som måste falla på plats, och som propositionen
              pekar ut finns det fortfarande ett arbete att utföra. Propositionen
              uttrycker det så här: Ett väl fungerande personalförsörjningssystem
              är en nödvändig förutsättning för att insatsorganisationen ska
              kunna ge den säkerhetspolitiska handlingsfrihet som behövs.
            </seg>
            <seg n="5a598a3b">
              Det vi i dag debatterar rör Försvarsmaktens möjlighet att anställa
              gruppbefäl, soldater och sjömän, och samtidigt debatterar vi också
              hela vår nations säkerhet. De killar och tjejer vi nu talar om
              ska kunna anställas för kontinuerlig tjänstgöring eller för periodisk
              tjänstgöring. För att detta ska bli möjligt krävs bland annat
              förändringar i de arbetsrättsliga regleringarna utifrån de särskilda
              krav som en anställning i Försvarsmakten innebär. Det är välkommet
              att dessa grundläggande spelregler nu kommer på plats, att interimskontrakten
              kan bytas ut mot juridiskt bindande anställningsavtal och att
              även tidvis tjänstgörande gruppbefäl, soldater och sjömän kan
              anställas på laglig grund.
            </seg>
            <seg n="5f0d6118">
              Låt mig redan nu blicka framåt. En av de utmaningar vi kan se
              är att utgångspunkten är att anställningstiden ska vara sex till
              åtta år med möjlighet till en förlängning till maximalt sexton
              år. Det finns nu en uppenbar risk att våra killar och tjejer slutar
              sin anställning betydligt tidigare. Den andel som förväntas sluta
              under 2012 har faktiskt slutat redan under det första kvartalet.
              När regeringen därför talar om att man vill att rekryteringskraften,
              förmågan att attrahera och behålla personal, ska stå i förgrunden
              är det inte oväsentliga ord. Det är oerhört angeläget att arbetet
              intensifieras.
            </seg>
            <seg n="762f00b0">
              Propositionen talar om ett antal överväganden som Försvarsmakten
              behöver göra, och jag skulle vilja säga att det handlar om mer
              än så. Det gäller exempelvis att underlätta för studerande att
              tjänstgöra inom myndigheten och till exempel anpassa rotationen
              vid internationella insatser till studieterminerna. Det handlar
              också om olika slags morötter, till exempel premier för den man
              eller kvinna som viger några av sina unga och bästa år till Försvarsmakten.
              Det handlar om att slå fast meriter och certifiering av erfarenheter
              och utbildning och om att ge meriterna ett värde även civilt i
              relation till såväl arbetsmarknad som högskole- och universitetsutbildning.
              Det handlar om att se hur karriären inom Försvarsmakten också
              kan löna sig i den civila karriären och om att erbjuda tydliga
              karriärmöjligheter som yrkesofficer inom försvaret.
            </seg>
            <seg n="34b9bf39">
              Här tycker jag att det är intressant att se på andra länder.
              Portugal har ett system som liknar vårt. Där har de infört ett
              belöningssystem. För varje år som man tjänstgör får man två månadslöner.
              Efter sex år kan man få en hel årslön. De har också infört ett
              system där det meriteras på ett bra sätt när man söker andra statliga
              arbeten. Det finns också särskilda utbildningsplatser inom högskolan.
              Jag tycker att detta är exempel som är värda att titta på för
              att vi ska kunna behålla den personal som rekryteras också på
              lång sikt.
            </seg>
            <seg n="fdae43b8">
              Jag tror slutligen att vi gemensamt måste lyfta upp Försvarsmaktens
              status hos barn och unga. Som kristdemokrat ser jag ett stort
              värde i den ideella sektorn. De frivilliga befälsutbildningarna
              för våra ungdomar är självfallet viktiga att satsa på om vi i
              morgon ska rekrytera dagens flickor och pojkar till Försvarsmakten.
              Där får de lära sig ansvar, sjukvård och ledarskap samt att ta
              hänsyn och visa omsorg. Det är viktiga värderingar som jag tror
              att vi alla vill överföra till nästa generation.
            </seg>
            <seg n="aa297bcc">
              Med dessa ord vill jag yrka bifall till förslaget i betänkandet
              och till propositionen.
            </seg>
          </u>
          <note type="speaker" n="e2cc66b2">
            Anf. 27 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-f499ca26a39aa4af-0" n="a0d17865">
            <seg n="0a03526f">
              Fru talman! Så här i slutet av debatten är det kanske överflödigt
              att påpeka att det vi debatterar här i dag är en mycket viktig
              del i hur det reformerade försvaret ska kunna klara sina uppgifter
              i framtiden. Personalförsörjningen är kärnan i Försvarsmakten,
              och en lagstiftning för hur anställningsformer ska regleras är
              grunden för trygghet och en förutsättning för rekrytering av gruppbefäl,
              soldater och sjömän i framtiden.
            </seg>
            <seg n="aa8b7fca">
              Därför är det tillfredsställande att vi har nått en bred överenskommelse
              i frågan. Det finns dock, som flera påpekat tidigare, ingen anledning
              att luta sig tillbaka, som många företrädare för den borgerliga
              alliansregeringen gör vid flera tillfällen, slå sig bröstet och
              med stora ord tala om hur bra rekryteringen till försvaret går.
            </seg>
            <seg n="02e67f78">
              Många orosmoln hopar sig vid horisonten. Försvarsmakten, Sveriges
              riksdag och regeringen har att möta ett stort antal utmaningar.
              Jag tror också det är en kvalificerad gissning att vi alla står
              inför ett stort antal mycket svåra beslut som ska fattas här i
              kammaren, i regeringen och i Försvarsmakten. Därför är det mycket
              viktigt att följa upp utvecklingen av personalförsörjningen.
            </seg>
            <seg n="baabfa75">
              Fru talman! Vi socialdemokrater har vid flera tillfällen kritiserat
              regeringen för hur den forcerat fram och drivit igenom beslutet
              om hur förändringen ska gå till i vårt militära försvar. Allan
              Widman har rätt i att det egentligen inte är beslutet som sådant
              utan processen dit som vi har varit kritiska emot. Men det är
              kanske också en sanning att ibland är vägen väl så viktig som
              målet, inte minst med tanke på att en så stor samhällsförändring
              som den här hade haft en större förutsättning att bli bra om regeringen
              hade varit mer villig till en bredare politisk överenskommelse
              om hur personalförsörjningen till försvaret skulle utformas.
            </seg>
            <seg n="5f63f80d">
              Jag tror också att saken tjänar på en djupare samhällsdebatt
              där frågan förankras hos det svenska folket genom en folkbildningsrörelse.
              Det är kanske precis där som skillnaden ligger mellan oss socialdemokrater
              och den borgerliga regeringens företrädare. Vi betonar delaktigheten
              hos medborgarna och en samsyn i samhället om hur vi tillsammans
              ska ordna för vår fred och vår säkerhet. Det är väsentligt för
              ett samhälle som håller ihop, och ytterst handlar det också om
              viljan att vara med och betala.
            </seg>
            <seg n="332861e3">
              En förankring hos det svenska folket är också en nyckelfråga
              för en framtida rekrytering av personal till försvaret. Det krävs
              starka incitament för dem som ska utföra uppgifterna och även
              för de arbetsgivare som ska anställa personer som tidvis ska tjänstgöra
              i försvaret och för dem som avslutat tjänstgöring där.
            </seg>
            <seg n="57be85de">
              En del av de incitamenten är naturligtvis en acceptans av hur
              vi har valt att organisera och finansiera försvaret av vårt land.
              Det är nu ganska länge sedan Försvarsmakten var en vardaglig del
              av vårt svenska samhälle och det fanns ett regemente i nästan
              varenda svensk stad. I min egen hemstad fanns det åtminstone tre
              samtidigt. Jag tror inte att några ungdomar i dag läser serietidningar
              som hämtar sitt innehåll från livet i lumpen eller pilsnerfilmer
              som beskriver detsamma. Snart finns det väl ingen som kan berätta
              lumparminnen heller.
            </seg>
            <seg n="adb4099f">
              Därför är det viktigt att vi arbetar aktivt med att förankra
              försvaret hos svenska folket. Ett viktigt steg på väg dit är att
              Försvarsmakten inte bara överväger, som det står i betänkandet,
              att inrätta försvarsmaktsråd på flera håll i landet utan också
              verkställer det. Än viktigare blir det att regeringen ser till
              att följa och aktivt arbeta med frågan.
            </seg>
            <seg n="83f34264">
              Fru talman! I det sammanhanget är det också väsentligt att regeringen
              ser till att Försvarsmakten hörsammar propositionens betoningar
              på myndighetens arbetsgivaransvar och att man formaliserar samarbetet
              med parterna på arbetsmarknaden. För att locka unga kvinnor och
              män till anställning i Försvarsmakten krävs rimliga löner och
              vettiga sociala villkor. Det måste vara möjligt för soldater och
              sjömän att etablera sig i samhället, kanske bilda familj och känna
              trygghet inför framtiden. Att kunna erbjuda de utmaningar som
              kanske var grunden för att man sökte sig till det militära försvaret
              blir också en utmaning för att behålla dugliga personer. Det finns
              säkerligen andra arbetsgivare som kan erbjuda bra och kanske bättre
              villkor.
            </seg>
            <seg n="a97c3014">
              Därför är det synnerligen angeläget att Försvarsmakten får förutsättningar
              att bli en god arbetsgivare som kan erbjuda bra anställningsvillkor
              och ekonomiska incitament för sina anställda. Likaså är det viktigt
              att man aktivt arbetar för att soldaterna ska kunna känna trygghet
              i en framtid efter sin tjänstgöring. Att kunna verifiera och certifiera
              sin kompetens inför andra arbetsgivare är av yttersta vikt, och
              Försvarsmakten behöver skaffa sig funktioner för att kunna ge
              sina anställda detta vid avslutad tjänstgöring.
            </seg>
            <seg n="5df3a743">
              Fru talman! Det är ett viktigt beslut för Sveriges försvar och
              säkerhet som ska tas här i kammaren så småningom. Demokratiskt
              inflytande, folklig förankring och anständiga villkor för de anställda
              är viktiga förutsättningar. Det är som sagt var bra att det sker
              i brett samförstånd, men det finns en stor osäkerhet när det gäller
              personalförsörjningen till försvaret, och det är viktigt att riksdagen
              hålls informerad och att en noggrann uppföljning sker av utvecklingen.
            </seg>
          </u>
          <note n="5cc8a269">
            Därmed yrkar jag bifall till förslaget i betänkandet och till
            propositionen.
          </note>
          <note type="speaker" n="b432b0d2">
            Anf. 28 ALLAN WIDMAN (FP) replik:
          </note>
          <u who="allan_widman_28f0df" xml:id="i-47a074c9d0196ca7-5" n="cc3c9864">
            <seg n="3c039adb">
              Fru talman! Jag tycker att Anna-Lena Sörenson hade ett intressant
              och resonerande anförande. På temat om hur viktigt det är att
              vara överens vill jag möjligen bidra till en utveckling av diskussionen.
              När jag kom till utskottet för snart tio år sedan fanns det ibland
              en känsla av, och det var nog inte minst Anna-Lena Sörensons partikamrater
              som gjorde sig till tolk för detta, att just det här med försvar
              och säkerhet är så viktigt att där måste vi alltid vara överens.
            </seg>
            <seg n="23b67220">
              Jag tror att det är bra att man är överens i vissa lägen, men
              jag ser också en fara med det. Alltför stor politisk enighet leder
              till att debatten inte alltid blir så intressant och dynamisk.
              Det är ett problem. Det andra problemet är att det ju inte hjälper
              stort med en bred politisk enighet om de beslut som man fattar
              är okloka. Jag har sett en del exempel på sådana under mina år.
              Men icke förty, detta med folkförankring är en nyckelfråga som
              jag tror får en helt avgörande betydelse och därför säkert också
              kommer att prägla debatten de nästkommande åren.
            </seg>
            <seg n="4155b8e6">
              Mot bakgrund av Socialdemokraternas engagemang i denna del har
              jag en fråga. När Försvarsmakten föreslog att man inte skulle
              ställa höga teoretiska krav på dem som skulle tas in till GMU
              var Socialdemokraterna, vad jag förstår, kritiska mot detta. Nu
              kvarstår de höga teoretiska kraven med de följder detta får för
              sammansättningen av dem som kommer att göra grundläggande militär
              utbildning. Hur ser Socialdemokraterna på detta i dag?
            </seg>
            <seg n="416ccefd">
              Min andra fråga gäller en annan del av folkförankringen, nämligen
              stödet och empatin för våra veteransoldater. När den propositionen
              var uppe i kammaren sade Socialdemokraterna tvärt nej. Hur ställer
              ni er i dag?
            </seg>
          </u>
          <note type="speaker" n="7ad177d4">
            Anf. 29 ANNA-LENA SÖRENSON (S) replik:
          </note>
          <u who="anna-lena_sorenson_c71089" xml:id="i-f499ca26a39aa4af-1" n="a0d17865">
            <seg n="5b549f13">
              Fru talman! Jag tror att Allan Widman, jag och många andra är
              överens om att för mycket av överenskommelser inte är bra för
              demokratin. Så tror jag att man kan säga. Det är ju därför vi
              finns: för att visa väljarna att det finns olika alternativ för
              hur ett samhälle kan utformas och styras. Det tror jag faktiskt
              att vi kan skönja även i de här frågorna.
            </seg>
            <seg n="d83d860d">
              När det gäller hur hotbilden ser ut i vårt land, hur säkerheten
              ska säkras och hur vi ska organisera vårt försvar som är av stor
              betydelse och kostar väldigt mycket pengar tror jag ändå att svenska
              folket önskar breda överenskommelser och att man också har ett
              stort demokratiskt inflytande över det här i kammaren. Sedan tror
              jag också att det kommer att märkas hur våra olika värderingar,
              som ju läggs på toppen när vi ska ta besluten, får en styrande
              effekt även på vårt försvar.
            </seg>
            <seg n="b3898ee6">
              När det gäller kompetenskravet är det vår absoluta övertygelse
              att det för att bli en duglig samhällsmedborgare i dag och för
              att ha ett gott liv krävs en god utbildningskompetens för alla
              våra medborgare. Det tror jag är eftersträvansvärt, och om det
              svenska försvaret ska ha en möjlighet att bli kompetent och klara
              sina uppdrag på ett bra sätt tror jag också att man behöver personal
              som har en grundläggande bra kompetens. Det står vi fast vid.
            </seg>
            <seg n="8f63c511">
              Vad gäller frågan om veteransoldaterna tycker jag att den innefattas
              i det jag tidigare har sagt och som Peter Hultqvist också har
              sagt, det vill säga att försvaret måste få förutsättningar att
              bli en god arbetsgivare och ta hand om sina anställda och sina
              före detta anställda på bästa sätt.
            </seg>
          </u>
          <note type="speaker" n="0d1625e7">
            Anf. 30 ALLAN WIDMAN (FP) replik:
          </note>
          <u who="allan_widman_28f0df" xml:id="i-47a074c9d0196ca7-6" n="cc3c9864">
            <seg n="10209a99">
              Fru talman! Jag delar Anna-Lena Sörensons uppfattning att det
              är väldigt bra med kunskaper, men när man i dag tittar på hur
              det ser ut för svenska ungdomar som startar en utbildning i gymnasieskolan
              kan man konstatera att efter fyra år är det i vart fall ca 30
              procent som inte har högskole- eller universitetsbehörighet. En
              av tre unga svenskar ställs alltså vid sidan om.
            </seg>
            <seg n="ccc567da">
              Låt mig ge ett konkret exempel. Det finns hemvärnsmän på Gotland
              som har varit hemvärnssoldater i generationer. Många gånger sitter
              de på ett jordbrukshemman. De arbetar praktiskt med sina händer,
              och de deltar i hemvärnsövningar. I framtiden, med dessa höga
              teoretiska krav, kommer de aldrig att kunna få komma in och utbilda
              sig i en grundläggande militär utbildning. De kommer aldrig att
              kunna bli hemvärnssoldater. Är det rimligt att Socialdemokraterna
              förespråkar en modell som ställer en tredjedel av det svenska
              folket, kanske de minst bemedlade och mest socialt utsatta, utanför
              uppbyggnaden av vårt gemensamma försvar? Jag förstår inte hur
              man tänker.
            </seg>
            <seg n="3a3c54b8">
              Anna-Lena Sörenson gav ett lite grumligt svar på min andra fråga.
              Jag tror att folkförankring måste utgå från en nationell dimension
              i det svenska försvaret. Det är vi mer eller mindre överens om
              i den här kammaren. Men jag tror också att en viktig del av folkförankringen
              handlar om empati, medkänsla och ansvar gentemot dem som på vårt
              uppdrag deltagit i skarpa situationer utomlands. När den borgerliga
              regeringen ville förbättra villkoren för våra veteransoldater
              röstade Socialdemokraterna nej i den här kammaren. Frågan är hur
              man ställer sig till denna reform i dag.
            </seg>
          </u>
          <note type="speaker" n="914a09b0">
            Anf. 31 ANNA-LENA SÖRENSON (S) replik:
          </note>
          <u who="anna-lena_sorenson_c71089" xml:id="i-f499ca26a39aa4af-2" n="a0d17865">
            <seg n="c6850664">
              Fru talman! Vi ska väl inte ha en skoldebatt här, utan i dag
              handlar det om personalförsörjningssystemet till Försvarsmakten.
              Vad Allan Widman gör och det Folkpartiet ofta gör är att acceptera
              att svensk skola i dag inte är kompetent och bra nog för att se
              till att alla barn, alla elever når målen för svensk skola. Man
              föredrar att lägga skulden på barnen själva. Barnen kommer oftast
              från de lägre samhällsklasserna, och man ställer inte kraven på
              skolan att klara av det här. I stället hamnar man i ett konstigt
              resonemang om att Försvarsmakten ska sänka sina kompetenskrav
              för att de här personerna ska komma in där.
            </seg>
            <seg n="d97b84e1">
              Det fanns en tid, Allan Widman, när unga män från lägre arbetarklass
              såg Försvarsmakten som en möjlighet att över huvud taget få en
              framtid. Många av mina släktingar tog faktiskt den vägen och nådde
              så småningom också ett anständigt liv. Försvarsmakten fick också
              en viss kompetens av det här. Men ni vänder ju på resonemanget
              och säger att Försvarsmakten ska nöja sig med elever som skolan
              inte har förmått ge den kompetens som behövs för att klara av
              ett samhällsliv. Dem ska Försvarsmakten ta hand om. Jag tycker
              att ett sådant resonemang inte håller, Allan Widman.
            </seg>
          </u>
          <note type="speaker" n="db772791">
            Anf. 32 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-589db893a7318b1a-2" n="19959575">
            <seg n="468edfdf">
              Fru talman! Anna-Lena Sörenson lyfter fram vikten av en folkförankringsdebatt
              i de viktiga försvars- och säkerhetsfrågorna. Jag är helt med
              på detta. Jag uppfattar en viss kritik om att vi borde ha varit
              bredare vad gäller övergången till ett nytt personalförsörjningssystem.
              Den uppfattningen kan jag dela. Debatten kunde ha varit intensivare
              i den och i många andra försvarsfrågor.
            </seg>
            <seg n="6bd48bf2">
              Det är kanske inte alltid så lätt att intressera. Det har lagts
              fram utredningar, det har varit försvarsberedning, det har varit
              diskussioner, men det har inte alltid gått ned till folket. Anna-Lena
              Sörenson föreslog jag är inte riktigt säker där nya pilsnerfilmer
              som ett recept för detta. Det kanske inte var så, nej. De gamla
              hade ju sitt värde. Men det är viktigt att vi aktivt arbetar för
              att verkligen förankra försvaret hos folket och hur vi ska arbeta
              inom Sverige med försvars- och säkerhetspolitiken. Jag delar helt
              den uppfattningen.
            </seg>
            <seg n="37bc18fa">
              Vi ska göra en bred omvärldsanalys inför nästa försvarsbeslut
              för att verkligen lägga fast hur läget är och hur Sverige ska
              gå vidare. Grunden för en debatt är ju att man får analyser gjorda,
              att man får ett underlag för debatt. Då är min enkla fråga till
              Anna-Lena Sörenson: När nu Försvarsberedningen ska göra en sådan
              här omvärldsanalys, bör hela omvärlden analyseras eller bör betydande
              delar undantas från detta?
            </seg>
          </u>
          <note type="speaker" n="c5a6f016">
            Anf. 33 ANNA-LENA SÖRENSON (S) replik:
          </note>
          <u who="anna-lena_sorenson_c71089" xml:id="i-f499ca26a39aa4af-3" n="a0d17865">
            <seg n="b021c4b6">
              Fru talman! Jag tror, precis som Staffan Danielsson, att hela
              det politiska etablissemanget kan ägna sig åt lite självkritik
              just när det gäller försvars- och säkerhetspolitik. Jag tror att
              vi alla behöver göra mer för att popularisera den här frågan i
              ordets rätta bemärkelse. Det bör bli en medborgarfråga så att
              alla, kreti och pleti, kan delta i en sådan debatt, precis som
              man kan delta i en skoldebatt eller i en debatt om sjukvården.
              Så väsentlig är den här frågan för att hålla ihop vårt samhälle
              och få möjlighet att också mobilisera resurser för att upprätthålla
              det.
            </seg>
            <seg n="b15bf476">
              Pilsnerfilmer tror jag inte går hem i dag, men det finns kanske
              andra möjligheter att popularisera frågan. Både Staffan Danielsson
              och jag, fru talman, tror jag bidrar till det i vårt eget hemlän
              när vi försöker ordna seminarier och organisera oss i försvarsföreningar.
              Det kan vi rekommendera till fler av våra kamrater, tror jag.
            </seg>
            <seg n="8f0b8070">
              Vi ställer upp på en omvärldsanalys som inbegriper precis de
              faktorer som behöver analyseras för att ge en illustration av
              en riktig hotbild och en bild av säkerhetspolitiken i dag. Så
              tror jag att man kan sammanfatta det hela.
            </seg>
          </u>
          <note type="speaker" n="7c5d869b">
            Anf. 34 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-589db893a7318b1a-3" n="19959575">
            <seg n="67205bb6">
              Fru talman! Jag ställde ungefär den här frågan till Peter Hultqvist
              vid en debatt på Folk och Försvar nyligen och uppfattade då en
              positiv öppning för att det är bra att hela omvärlden analyseras.
              Jag uppfattar även den öppningen från Anna-Lena Sörensons sida.
              Med det är jag nöjd i dag.
            </seg>
          </u>
          <note type="speaker" n="1571ae6f">
            Anf. 35 ANNA-LENA SÖRENSON (S) replik:
          </note>
          <u who="anna-lena_sorenson_c71089" xml:id="i-f499ca26a39aa4af-4" n="a0d17865">
            <seg n="7c5e91af">
              Fru talman! Jag är också nöjd.
            </seg>
          </u>
          <note n="247ae283">
            Överläggningen var härmed avslutad.
          </note>
          <note n="2f7f7121">
            7 § Ändringar i elberedskapslagen
          </note>
          <note n="8ed668aa">
            Föredrogs
          </note>
          <note n="8ed989e7">
            Förste vice talmannen konstaterade att ingen talare var anmäld.
          </note>
          <note n="30688c1f">
            8 § Specialist i allmänmedicin en yrkeskvalifikation i allmänpraktik
          </note>
          <note n="8ed668aa">
            Föredrogs
          </note>
          <note type="speaker" n="ed550e82">
            Anf. 36 PER RAMHORN (SD):
          </note>
          <u who="per_ramhorn_ce43b3" xml:id="i-22a6822c31da05fc-0" n="804fed9f">
            <seg n="1bba8a69">
              Fru talman! I dag ska vi ta beslut om regeringens proposition
              Specialist i allmänmedicin en yrkeskvalifikation i allmänpraktik
              .
            </seg>
            <seg n="dbaa29ab">
              EU-kommissionen har de senaste åren haft invändningar mot att
              vi i Sverige har haft två olika kvalifikationer för allmänläkare,
              Europaläkare och specialist i allmänmedicin. Kommissionen anser
              att svensk lagstiftning strider mot direktivets krav på ett automatiskt
              erkännande för allmänpraktiserande läkare på grund av att det
              finns två olika yrkeskvalifikationer.
            </seg>
            <seg n="e4a388a6">
              För att undvika en domstolsprocess har regeringen valt att vika
              ned sig i den här frågan, vilket vi beklagar djupt. I propositionen
              föreslår man att bestämmelsen om kompetens som Europaläkare i
              patientsäkerhetslagen ska upphävas och att möjligheten att ansöka
              om kompetensbevis som allmänpraktiserande läkare, alltså Europaläkare,
              ska avskaffas.
            </seg>
            <seg n="fbe17b50">
              Ändringen kommer att innebära att en allmänpraktiserande läkare
              som har fullgjort sin utbildning i en annan EES-stat eller utbildat
              sig i Schweiz automatiskt ska kunna erkännas som specialist i
              allmänmedicin. Just detta är något som vi sverigedemokrater inte
              kan ställa oss bakom, för detta kommer att innebära att utländska
              läkare kan åberopa vår höga kompetensnivå utan att ha den, vilket
              vi anser är orimligt. Europaläkare med tre års vidareutbildning
              kan inte jämställas med våra specialister i allmänmedicin som
              har fem års vidareutbildning. Kompetensmässigt, organisatoriskt
              och vetenskapligt finns det stora skillnader mellan Europaläkare
              och specialist i allmänmedicin.
            </seg>
            <seg n="be4ba3fa">
              Även en majoritet av remissinstanserna har uttryckt en oro för
              att gruppen specialister i allmänmedicin framöver kommer att bestå
              av läkare med varierande utbildningstid och för de konsekvenser
              som det kan få.
            </seg>
            <seg n="b7b9dba7">
              Vi menar också att det inte är rimligt att EU-regler dras så
              långt att medlemsländerna tvingas att ändra sitt sjukvårdssystem.
              Ju fler välutbildade och högkompetenta allmänläkare vi har i Sverige,
              desto mer samhällsekonomisk vinst på sikt. Den politiska ambitionen
              för vårt sjukvårdssystem måste därför vara att ställa höga kompetenskrav
              på de läkare som verkar inom den svenska sjukvården och inte,
              som man nu gör, i stället sänka kraven.
            </seg>
            <seg n="e65eb743">
              För patienterna kan det här innebära att de inte får samma garanti
              för den medicinska läkarkompetensen som tidigare. Vi anser att
              den nuvarande lydelsen i patientsäkerhetslagen ska behållas, då
              vi har krav som vissa andra länder i Europa inte har, så att vi
              kan säkra att våra medborgare i Sverige får den bästa möjliga
              vården. Därför, fru talman, yrkar jag bifall till vår reservation.
            </seg>
          </u>
          <note type="speaker" n="f29f8a6d">
            Anf. 37 MATS GERDAU (M):
          </note>
          <u who="unknown" xml:id="i-683c09215842cc07-0" n="08ba30e6">
            <seg n="072505a4">
              Fru talman! Ett av syftena med vår europeiska union är att skapa
              fri rörlighet för människor och varor inom Europa. Det är bra
              för människor och företag med idéer som man vill sprida, och det
              är bra för Sverige.
            </seg>
            <seg n="ae9176ae">
              I ett direktiv från Europaparlamentet och Europeiska rådet 2005
              talas det om att alla medlemsstater ska erkänna yrkeskvalifikationer
              som man har fått i ett annat EU-land. Det syftar just till att
              man inte ska kunna hindras från att jobba i ett annat EU-land
              om man vill det. Som EU-medborgare har vi rätt att utöva vårt
              yrke som företagare eller anställd inom hela unionen. Det är bra.
              Svenska byggnadsarbetare ska kunna jobba i Tyskland. Utländska
              läkare ska få arbeta i Sverige. Vi inom Alliansen tycker att det
              är en bra modell. Vi vill inte ha mer slutenhet eller isolering
              utan tvärtom mer av öppenhet, fri rörelse och samarbete. Det är
              så vi skapar tillväxt och välstånd.
            </seg>
            <seg n="fddbd6c2">
              Hittills har vi haft två olika system för att godkänna yrkeskvalifikationer
              för allmänpraktiserande läkare. Det är de som är specialiserade
              i allmänmedicin och har gått fem års ST-utbildning i Sverige.
              Det är det vanliga. Sedan finns det också Europaläkare. Det är
              personer som har läkarexamen från ett annat EU-land och efter
              särskild prövning kan få en sådan legitimation även i Sverige.
            </seg>
            <seg n="18f76e0b">
              Några holländska läkare har nu klagat på detta, eftersom deras
              holländska examen inte automatiskt godkänts här. EU-kommissionen
              har kommit fram till att Sverige inte fullt ut följer de gemensamma
              direktiven. En läkarexamen från Holland som följer kraven för
              allmänpraktik ska räcka för att få arbeta också i Sverige. Därför
              genomför vi nu EU-direktivet fullt ut. Däremot gör vi inga förändringar
              i den specialistutbildning som finns i Sverige. Den kommer att
              fortsätta vara fem år.
            </seg>
            <seg n="ee1357f2">
              Vad får då detta för konsekvenser?
            </seg>
            <seg n="d8a3a177">
              Vi bedömer att det inte påverkar vare sig patientsäkerheten eller
              kvaliteten i sjukvården. Det är det viktiga för oss, och det gör
              vi aldrig avkall på. Det här är en uppfattning som också delas
              av Läkarförbundet, Svenska Läkaresällskapet och Socialstyrelsen.
              Det kräver förstås att arbetsgivarna är noggranna i vilka de anställer
              men det gäller ju alltid. De måste förvissa sig om att de läkare
              de anställer har rätt kompetens, erfarenhet och djup i sina kunskaper
              för det arbete de ska utföra. Det är såklart särskilt viktigt
              i vården.
            </seg>
            <seg n="27703778">
              Länder som redan infört den här regleringen, till exempel Danmark
              och Tyskland, har inte heller sett några risker för patientsäkerheten.
              Vi känner oss trygga i detta.
            </seg>
            <seg n="8df4d5bd">
              Men vad skulle hända om man inte genomför den här förändringen,
              vilket Sverigedemokraterna vill? Jo, det skulle bli kännbara böter,
              i 50100-miljonerkronorsklassen. Regeringen har inledningsvis bestridit
              EU-kommissionens uppmaning men kommit fram till att det finns
              en klar risk för fällande dom.
            </seg>
            <seg n="9926da58">
              Inte i vare sig reservationen eller i anförandet gör Sverigedemokraterna
              någon annan bedömning. Därmed tycker jag att de måste lämna besked
              om hur de tänker sig att böterna ska betalas. Är det värt 50100
              miljoner kronor? Varför prioriterar Sverigedemokraterna att lägga
              pengar på böter i stället för på vården?
            </seg>
          </u>
          <note n="fca3439d">
            Fru talman! Jag yrkar för Alliansens räkning bifall till utskottets
            förslag.
          </note>
          <note n="04d73aa0">
            I detta anförande instämde Jan R Andersson och Carl-Oskar Bohlin
            (båda M).
          </note>
          <note n="247ae283">
            Överläggningen var härmed avslutad.
          </note>
          <note n="8f18ad34">
            9 § Stärkt skydd för barn i internationella situationer
          </note>
          <note n="8ed668aa">
            Föredrogs
          </note>
          <note type="speaker" n="28c134d6">
            Anf. 38 THOMAS FINNBORG (M):
          </note>
          <u who="thomas_finnborg_770702" xml:id="i-f6d83d1ddc7e1552-0" n="3c709af2">
            <seg n="a886cbd8">
              Fru talman! Regeringen föreslår i propositionen att Sveriges
              riksdag ska godkänna Haagkonventionen som svensk lag. Konventionen
              åsyftar ett stärkande av skyddet för barn i internationella situationer.
              På så sätt vill man undvika konflikter mellan olika rättssystem
              som gäller behörighet, tillämplighet, erkännande, verkställighet
              och samarbete i frågor om föräldraansvar och skydd för barn.
            </seg>
            <seg n="c576dd3e">
              I korthet innebär propositionen att konventionen blir en del
              av svensk lagstiftning med viss anpassning till rådande lagstiftning
              och praxis. Frågor om denna anpassning som uppstått har noga utretts
              och analyserats i tre tidigare utredningar under två tidigare
              regeringar. Och självklart ska varje tveksamhet eller fråga om
              juridisk kompatibilitet uppmärksammas. Det är dock regeringens
              uppfattning att så har skett och att inga hinder för införlivande
              av Haagkonventionen i svensk lagstiftning föreligger.
            </seg>
            <seg n="360e26af">
              Fru talman! En kort bakgrundsbeskrivning kan vara på sin plats.
              År 1996 anslöt sig Sverige till Haagkonventionen. Europeiska unionen
              var däremot inte ansluten eftersom endast enskilda stater kan
              tillträda konventionen. Samtliga dåvarande EU-länder undertecknade
              konventionen 2003, och efter flera utredningar och anpassningar
              är nu tiden mogen för ett formellt svenskt tillträde således regeringens
              proposition. Konventionen syftar alltså till att stärka skyddet
              för barn i internationella situationer.
            </seg>
            <seg n="418d1df9">
              Genom tillämpning av konventionen vill man nu undvika konflikter
              mellan olika rättssystem. Dessutom utvecklas det internationella
              samarbetet vad gäller skydd för barn. Grundprincipen är att barnets
              hemvistland anses vara det land som är bäst lämpat för beslut
              om barnets bästa. Konventionen bygger även på att de ingående
              staterna har förtroende för varandras rättssystem, praxis och
              beslut. Detta är särskilt viktigt i en alltmer global värld där
              arbete, hushåll och relationer korsar gränser, språk och kulturer.
              I en alltmer krympande värld är det viktigt att vi i Sverige bidrar
              till enklare hantering av internationella frågor.
            </seg>
            <seg n="4693695b">
              Regeringen vill dock att Sverige reserverar sig mot användandet
              av franska språket i meddelanden till svenska myndigheter. Annars
              anser regeringen att konventionen ska inkorporeras i svensk lagstiftning.
              Utskottet anser att propositionens skrivning ligger i linje med
              Miljöpartiets motion. Jag yrkar därför avslag på motionen och
              bifall till propositionen.
            </seg>
          </u>
          <note n="247ae283">
            Överläggningen var härmed avslutad.
          </note>
          <note n="33cf1c70">
            10 § 2007 års Haagkonvention om underhållsskyldighet, m.m.
          </note>
          <note n="8ed668aa">
            Föredrogs
          </note>
          <note n="8ed989e7">
            Förste vice talmannen konstaterade att ingen talare var anmäld.
          </note>
          <note n="4826667e">
            11 § Vissa åtgärder mot illegala vapen
          </note>
          <note n="8ed668aa">
            Föredrogs
          </note>
          <note type="speaker" n="76f8d852">
            Anf. 39 ELIN LUNDGREN (S):
          </note>
          <u who="elin_lundgren_aabf08" xml:id="i-54914fa1db8c5dbd-0" n="0791a5f1">
            <seg n="671e8122">
              Fru talman! Nu ska vi alltså debattera regeringens proposition
              Vissa åtgärder mot illegala vapen . Jag vill börja med att säga
              att vi från Socialdemokraterna självklart står bakom våra reservationer,
              men vi väljer att yrka bifall till reservationerna 3, 7 och 14.
            </seg>
            <seg n="ecfa8aaa">
              En av politikens absolut viktigaste uppgifter är att skapa trygghet
              i samhället. Jag behöver inte utveckla varför det är så otroligt
              viktigt. Socialdemokraterna har lagt fram flera olika förslag
              den senaste tiden för att bekämpa den grova organiserade brottsligheten.
            </seg>
            <seg n="611af449">
              Grov organiserad brottslighet och annan kriminalitet betyder
              ofta att det finns vapen i omlopp. Vapen i sig är naturligtvis
              ett reellt hot mot tryggheten och trygghetskänslan. I dag kan
              man säga att det är mer en regel än ett undantag att det finns
              skarpa skjutvapen i kriminella miljöer och när kriminella uppgörelser
              äger rum. Det är inget att diskutera.
            </seg>
            <seg n="dbcbe9a0">
              När vi tittar på siffror kan vi säga att vid kriminella uppgörelser
              har den dödliga utgången ökat med 50 procent sedan 90-talet. Det
              är givetvis otroligt allvarligt för de inblandade och även för
              andra. När kulorna viner i luften om jag får använda uttrycket
              kan oskyldiga hamna i eldstriderna. Det är naturligtvis djupt
              tragiskt.
            </seg>
            <seg n="1d27d146">
              Alla som hänger med i nyheterna och ser vad som händer i den
              kriminella världen låt mig förtydliga: den kriminella utvecklingen
              vet att skottlossningar äger rum. Det gäller naturligtvis främst
              i de stora städerna. Under den senaste tiden har det funnits flera
              djupt olyckliga exempel på detta. Polisen berättar att det finns
              en hel del enhandsvapen och helautomatiska vapen ute på marknaden.
              Rikskriminalpolisen har sammanfattat läget som akut. Akut är naturligtvis
              otroligt allvarligt.
            </seg>
            <seg n="dfb7867e">
              Vi socialdemokrater anser att utvecklingen för att bekämpa illegala
              vapen är alldeles för långsam. Vi vill se en mycket större förskjutning
              från kontroll av de legala vapnen till bekämpning av de illegala
              vapnen. Vi vill se ett skärpt minimistraff från dagens sex månader
              till minst ett år för grovt vapenbrott. De av er som har sett
              tv:s bevakningsprogram har själva sett hur de personer som ägnar
              sig åt kriminell verksamhet med grova vapen inte tycker att det
              är särskilt allvarligt att behöva ta någon månads fängelse. Det
              är naturligtvis inte acceptabelt.
            </seg>
            <seg n="16b9f199">
              Vi vill också ge polisen fler redskap för att bemöta utvecklingen.
              Där har vi föreslagit hemlig teleavlyssning vid misstanke om grovt
              vapenbrott. Det är otroligt viktigt att polisen kan hålla jämna
              steg med de kriminella.
            </seg>
            <seg n="3281421d">
              Först nu har justitieministern tillsatt utredningar för att titta
              på frågan. Vi kan konstatera att ingenting kommer att hända förrän
              troligen tidigast 2014. Det är olyckligt. Det finns några saker
              som kan göras snabbt och som inte kräver utredningar. En sådan
              sak är en vapenamnesti. Den kan genomföras inom en snar framtid
              och på ett enkelt sätt få bort en del vapen från marknaden. Jag
              tror inte att det är den enda lösningen, men det är definitivt
              en viktig åtgärd.
            </seg>
            <seg n="31f36c31">
              En annan sak som kan gå snabbt är att styra Tullverkets prioriteringar
              så att det blir ett prioriterat ärende för verket att hitta de
              illegala vapnen vid gränsen, innan de hinner sprida sig på den
              svenska marknaden.
            </seg>
            <seg n="668e82ae">
              Det kom ett nytt regleringsbrev till tullen i december, men där
              pekas inte illegala vapen ut som prioriterat, däremot till exempel
              tobak. Om man jämför dem med varandra kan man ju känna att även
              vapen borde finnas på den listan.
            </seg>
            <seg n="f8540a21">
              Från Socialdemokraterna stöder vi ändå propositionen, men givetvis
              med hänvisning till våra egna förslag. Det är viktigt att skärpa
              synen på vapenbrott, men som ni har förstått av det jag har sagt
              tycker vi att det är ett otillräckligt förslag. Jag vill också
              peka på vikten av att utvärdera den nya lagstiftningen ett år
              efter att den har trätt i kraft.
            </seg>
          </u>
          <note n="7f268413">
            I detta anförande instämde Arhe Hamednaca (S).
          </note>
          <note type="speaker" n="2bad4b36">
            Anf. 40 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-c540b4b89395170c-0" n="3eb63f43">
            <seg n="6adbcdeb">
              Fru talman! Det första debattämnet för dagens justitieutskottsdiskussion
              utgår från betänkande nr 22, Vissa åtgärder mot illegala vapen
              . Egentligen säger rubriken allt om den kommande diskussionen.
              Regeringen gör några små steg vissa steg för att visa ett engagemang
              för de stora problemen med de 30 00040 000 illegala vapen som
              man uppskattar kan finnas i landet.
            </seg>
            <seg n="4a5bff2b">
              Inom oppositionen säger vi det visar inte minst mycket av det
              Elin Lundgren nyss sade att problemet är större än så, mer akut
              än så, och kräver mer genomtänkta åtgärder än så.
            </seg>
            <seg n="9da90bac">
              Jag tror att riksdagspartierna egentligen är ganska överens om
              att det är ett mycket stort problem. Vi har ett stort inflöde
              till Sverige av illegala vapen, men tullen har inte lyckats upptäcka
              vapen vid gränserna utan det är snarare polisen som gör beslag.
              De öppna gränserna, som på många sätt är positiva, har också fört
              med sig att det är enklare att smuggla.
            </seg>
            <seg n="344e432a">
              Kriminella men också otrygga människor tror att de måste ha ett
              vapen för sin skumma verksamhet eller för att skapa en upplevelse
              av att de är tryggare. Jag och Miljöpartiet är övertygade om att
              kriminell verksamhet förutom att förstås vara olaglig också är
              ett symtom på ökade klyftor och ökande otrygghet i ett samhälle.
              När det upplevs som att det är väldigt långt till ett jobb eller
              när skolor inte fungerar ökar kriminaliteten. Det finns ett tydligt
              strukturellt samband, även om det inte förklarar all kriminalitet.
            </seg>
            <seg n="873833bd">
              Jag står naturligtvis bakom alla Miljöpartiets reservationer,
              men för att spara tid kommer jag här i kammaren att yrka bifall
              bara till reservation nr 11 om vapenamnesti, reservation nr 12
              om en handlingsplan för att minska vapensmugglingen och reservation
              nr 15 om skärpta straff för vapensmuggling.
            </seg>
            <seg n="c4a0701b">
              När det gäller frågan om vapenamnesti har de tidigare vapenamnestierna,
              som genomfördes några månader under 1993 och några månader under
              2007, varit framgångsrika på så sätt att man under den tiden fick
              in stora mängder vapen. Samtidigt finns det en sorts idé om att
              sådana amnestier skulle vara verkningslösa om de genomförs för
              ofta. Jag har inte sett någon form av belägg för att en sådan
              teori skulle stämma.
            </seg>
            <seg n="810c836c">
              Jag har, som ni sett, inget emot att straffskalorna skärps på
              vapensmuggling. Men det finns också en tydlig poäng i att det
              inte är just när man väljer att göra någonting rätt som man ska
              straffas. Därför ser jag att det vore positivt att ha vapenamnestier
              lite oftare än vad vi har haft.
            </seg>
            <seg n="23d88c08">
              Vi i Miljöpartiet tillsammans med de övriga rödgröna partierna
              vill att vi här i kammaren ska rösta för att snabba på införandet
              av en vapenamnesti och ser inget som helst logiskt argument för
              att vänta ytterligare ett år.
            </seg>
            <seg n="363718f1">
              Så går jag över till hur man bör jobba framöver och vår reservation
              nr 12. Tullverket har fått i uppdrag att samarbeta bättre med
              Rikspolisstyrelsen och med berörda myndigheter i andra länder.
              Man har också fått ett litet tillskott för att jobba med dessa
              frågor. Så långt är det bra, men jag tycker att regeringsuppdraget
              kunde vara betydligt tydligare. Jag tycker att problemen är så
              alarmerande att man behöver en riktig handlingsplan. Man behöver
              jobba fram en tydlig statistik, och man behöver i större utsträckning
              prioritera och jobba systematiskt med att minimera inflödet av
              illegala vapen i landet.
            </seg>
            <seg n="a495b224">
              Även på detta område tycker jag att regeringen gör en del som
              är bra men att man också kunde ta steget fullt ut och se till
              att vi får ett mer systematiskt arbete.
            </seg>
          </u>
          <note type="speaker" n="9bc4eaf2">
            Anf. 41 KENT EKEROTH (SD):
          </note>
          <u who="kent_ekeroth_3b89d3" xml:id="i-914fbc63ca8b9488-0" n="18079a6b">
            <seg n="022da129">
              Fru talman! I propositionen hänvisas till Rikspolisstyrelsen
              som anser att användningen av enhandsvapen och helautomatiska
              vapen i kriminella sammanhang utgör ett stort och växande problem.
              Enligt myndigheten har antalet våldsbrott med dödlig utgång då
              skjutvapen använts ökat. Vidare menar man att mord och väpnade
              uppgörelser i kriminella miljöer på senare tid kommit att utgöra
              ett sådant problem att situationen kan betecknas som akut.
            </seg>
            <seg n="d9de6a88">
              Det är viktigt att vi politiker tar vårt ansvar och gör något
              åt denna situation innan den eskalerar ytterligare. En straffskärpning
              för grovt vapenbrott kommer att markera brottets allvar för dem
              som överväger att bryta mot lagen och kommer att bidra till att
              skydda samhället längre tid från grova brottslingar.
            </seg>
            <seg n="d7fb2446">
              När det gäller straffskalan är det positivt att de flesta verkar
              ha insett att någonting bör göras, men det negativa är att regeringen
              i stället tillsätter en utredning, trots att vi här i kammaren
              verkar vara mer eller mindre eniga om att straffet ska höjas.
              Även från polisorganisationen verkar de vara överens om att det
              bör höjas.
            </seg>
            <seg n="c14f0688">
              Jag pratade med en högt uppsatt åklagare för några veckor sedan,
              och jag skulle vilja citera honom. Han sade: I Sverige är politikerna
              så tandlösa att när ett akut problem uppstår så avvaktar man under
              år och år av utredningar innan man gör något. Och när man väl
              kommer med ny lagstiftning är man ofta så försiktig att lagstiftning
              knappt går att användas eller gör någon skillnad. Det var alltså
              vad en högt uppsatt åklagare i Sverige sade för bara några veckor
              sedan. Detta är talande för den utredning om straffnivån som nu
              ska tillsättas.
            </seg>
            <seg n="d8e515c0">
              Vi förstår givetvis att utredningar behövs när tid finns, men
              när situationen är akut, som alla verkar vara överens om, måste
              något göras. Därför yrkar vi att man ska höja minimistraffet till
              ett år och även öppna för att eventuellt höja det till två år
              lite senare.
            </seg>
            <seg n="606e09c6">
              Vi vill också att det vid sidan av de tre nya rekvisiten ska
              införas ett fjärde rekvisit om när ett vapenbrott ska anses grovt.
            </seg>
            <seg n="36449f17">
              Under punkt 4.1 i propositionen föreslår regeringen tre förtydligande
              bestämmelser för vad som särskilt ska beaktas vid bedömande av
              huruvida ett vapenbrott ska anses grovt. Dessa berör förenklat
              om vapnet innehafts på allmän plats eller vid skolområde, om vapnet
              varit särskilt farligt samt antalet vapen. Förslagen i utredningen
              som föranledde propositionen överensstämmer inte helt med regeringens
              förslag. Utredningen föreslog i stället att hänsyn delvis ska
              tas till om vapnet befaras komma till brottslig användning.
            </seg>
            <seg n="1fa04d07">
              Precis som regeringen samt flera remissinstanser anser vi att
              en sådan formulering kan vara för vidsträckt och att mer precisa
              formuleringar bör användas. Samtidigt menar vi att förslagen i
              propositionen kan vara lite för snäva. I det inledande stycket
              under 3.1 hänvisar regeringen till att kriminella personers användning
              av skjutvapen ökar och att de utgör en förutsättning för grova
              brott med svåra följder.
            </seg>
            <seg n="c608d99e">
              På grund av denna problemformulering, som vi också delar, yrkar
              vi att en fjärde bestämmelse ska läggas till förslaget. Denna
              bestämmelse bör innehålla innebörden att hänsyn även ska tas till
              om den som gjort sig skyldig till vapenbrott tidigare gjort sig
              skyldig till grov brottslighet eller upprepad brottslighet av
              allvarlig karaktär.
            </seg>
            <seg n="90571294">
              Vi kan till exempel tänka oss att ett illegalt handeldvapen hos
              en grov brottsling kommer till polisens kännedom. Eftersom vapnet
              hittas hemma hos brottslingen, endast är ett handeldvapen och
              därmed inte räknas som av särskild beskaffenhet, och endast är
              ett till antalet, är det med regeringens föreslagna rekvisit inte
              självklart att personen ska dömas för grovt vapenbrott. För oss
              är det däremot en självklarhet att grova brottslingar som tidigare
              dömts för grov och/eller upprepad brottslighet inte ska springa
              runt med vapen och att det är klart allvarligare om ett illegalt
              handeldvapen påträffas hos en sådan person än hos en tidigare
              helt ostraffad vanlig medborgare. Vi vill därför att detta fjärde
              rekvisit införs.
            </seg>
            <seg n="b1b6af14">
              Vi vill även införa ett krav på uppvisande av tillståndsbevis
              till tullen vid införsel av vapen.
            </seg>
            <seg n="9442a509">
              På Tullverket uppger man att majoriteten av dessa skjutvapen
              kommer från länder i Östeuropa utanför EU. Det är vapen som lätt
              smugglas in där Schengens gränsskydd för tillfället är som svagast
              och sedan obehindrat kan tas till Sverige.
            </seg>
            <seg n="93083c82">
              Mellan till exempel år 2000 och förra året, år 2011, har antalet
              personer som korsar våra gränser ökat med 11 miljoner. Samtidigt
              har tullens personalresurser minskat med nästan 500 personer,
              och antalet kontroller som utförs har minskat med runt 75 procent.
            </seg>
            <seg n="dc6b5f0c">
              Det är ganska intressant när man hör företrädare för bland andra
              Socialdemokraterna och Miljöpartiet som tidigare har pratat om
              tullen. Men de enda som har lagt fram förslag om ökade resurser
              för tullens brottsbekämpande del är Sverigedemokraterna.
            </seg>
            <seg n="5bb2cda2">
              De två partierna har också varit mycket positiva till det fria
              och gränslösa Europa som regeringen nu själv har erkänt har bidragit
              till organiserad brottslighet, som vi kommer att diskutera i morgon.
            </seg>
            <seg n="1083971c">
              Mot bakgrund av denna utveckling är det märkligt att regeringen
              inte tillstyrker Tullverkets rekommendation att tillståndsbevis
              ska uppvisas vid införsel av vapen till Sverige eftersom detta,
              som Tullverket säger, skulle öka möjligheterna att kontrollera
              vilka vapen som förs in till Sverige och dessutom skulle underlätta
              att beivra en utebliven anmälan om införsel som smugglingsbrott.
            </seg>
            <seg n="a9b63e8d">
              Regeringens och utskottets motargument är att nuvarande förslag
              om straffansvar vid utebliven anmälan utgör en tillräcklig åtgärd
              för att upprätthålla anmälningsskyldigheten. Motargumentet berör
              alltså anmälningsskyldigheten. Det motsäger inte Tullverkets argument
              om att uppvisande av tillstånd vid gränspassering skulle öka möjligheterna
              till kontroll av vilka specifika vapen som förs in och därmed
              också till straffrättslig uppföljning av utebliven anmälan.
            </seg>
            <seg n="616abc5f">
              Med detta sagt vill jag yrka bifall till Sverigedemokraternas
              reservationer 1, 4 och 9 i betänkandet.
            </seg>
            <seg n="cce62966">
              Jag ska avsluta kort med att säga något om vapenamnesti.
            </seg>
            <seg n="70f7779f">
              Alla partier i kammaren är mer eller mindre för vapenamnesti,
              förutom Sverigedemokraterna, som inte föreslår det specifikt.
              Senaste gången vi hade vapenamnesti var 2007. Jag är väldigt tveksam
              till vilken skillnad en vapenamnesti gör. Den kanske inte skadar
              så mycket. Men att det framhålls som en av de viktigaste lösningarna
              för att bekämpa illegala vapen är jag minst sagt mycket tveksam
              till.
            </seg>
            <seg n="c4bb2e35">
              På Citypolisens vapengrupp sade till exempel polisinspektör Roger
              Ohlson: Idén är i grund och botten vettig, och jag förstår att
              den låter bra för till exempel politiker och lekmän. Men den typen
              av vapen som kommer in är mest gamla bössor som stått i garderober,
              sådant som folk ärvt i släkten. Busets vapen, de kommer inte in
              den vägen tyvärr.
            </seg>
            <seg n="a8ecbd01">
              Jag delar hans uppfattning genom det jag har hört och sett.
            </seg>
            <seg n="37e07282">
              Lösningen heter i stället att skärpa straffen för vapenbrott,
              att göra det lättare att använda teleavlyssning, vilket vi har
              lagt fram förslag om, och framför allt att återupprätta det gränsskydd
              mot insmuggling av nya illegala vapen som Schengensamarbetet har
              nedmonterat. Alla de förslagen har vi tidigare fört fram.
            </seg>
          </u>
          <note type="speaker" n="e973fc80">
            Anf. 42 PATRICK RESLOW (M):
          </note>
          <u who="patrick_reslow_8e86e4" xml:id="i-260662f9ebc1d9c5-0" n="fc67a1ec">
            <seg n="ecb75d3b">
              Fru talman! Förekomsten av illegala vapen är ett stort och allvarligt
              problem i det svenska samhället. På senare år har vi sett hur
              kriminella uppgörelser med skottlossningar har utspelat sig på
              öppen gata. Inte minst min egen hemstad Malmö har varit särskilt
              utsatt för den typ av brottslighet där vapen har använts.
            </seg>
            <seg n="81fbf3f6">
              Skottlossningarna under vinterhalvåret spred skräck i hela staden,
              och det var en stad som med både skräck och förtvivlan samlades
              i flera större demonstrationer för att gemensamt visa sin avsky
              mot skjutningarna men också för att stå upp för ett annat samhälle,
              ett samhälle präglat av samförstånd, samhörighet och respekt för
              varandra.
            </seg>
            <seg n="dbcc6876">
              Men det är inte bara Malmö som på senare tid har varit i fokus.
              Händelserna på Utøya i Norge, skolskjutningarna i Finland och
              skottlossningarna på allmän plats i Göteborgsområdet har alla
              visat vilka risker som finns när skjutvapen kommer i fel händer.
              Signalerna från rättsväsendet är också att våldsbenägna kriminella
              personers användning av skjutvapen ökar.
            </seg>
            <seg n="17645ca2">
              Det är en allvarlig och oroväckande utveckling som måste stoppas
              och som vi i Alliansen tar på största allvar. Det är därför en
              angelägen fråga för Alliansen att motverka förekomsten av illegala
              vapen i samhället och förhindra att dessa används i kriminella
              sammanhang.
            </seg>
            <seg n="86793d88">
              Fru talman! Alliansen har sedan länge med kraft fokuserat på
              vapenfrågorna och vapens koppling till den grova organiserade
              brottsligheten. Redan i mars 2009 aviserades att ett större reformarbete
              skulle inledas, och en del av detta arbete har redan genomförts.
            </seg>
            <seg n="13bc1720">
              Under 2011 fattade till exempel riksdagen beslut om lagändringar
              för att Sverige skulle kunna skriva under FN:s vapenprotokoll.
              Syftet med vapenprotokollet är att främja, underlätta och stärka
              samarbetet mellan staterna för att förebygga, bekämpa och utrota
              olaglig tillverkning och handel med vapen och ammunition. Innebörden
              av de svenska lagändringarna var krav på märkning av skjutvapen,
              vapendelar och ammunition, med straffansvar som följd för den
              som bryter mot reglerna.
            </seg>
            <seg n="08338821">
              Den 8 juni 2011 beslutade regeringen också att ge Tullverket
              och Rikspolisstyrelsen i uppdrag att gemensamt kartlägga införseln
              av illegala vapen samt det tillvägagångssätt som vapensmugglarna
              använder sig av. Som ett led i detta arbete ska polisen och tullen
              fördjupa underrättelsesamarbetet mellan myndigheterna och vidareutveckla
              samarbetet med andra myndigheter i andra länder.
            </seg>
            <seg n="c8fb0376">
              Dessutom gavs i uppdrag att effektivisera kontrollverksamheten
              genom fler gemensamma operativa insatser för att på längre sikt
              kunna minska den illegala införseln av skjutvapen till Sverige.
            </seg>
            <seg n="57548cc5">
              Insatserna är viktiga i kampen mot illegala vapen och den grova
              organiserade brottsligheten. Enligt Tullverkets statistik påträffas
              relativt få skjutvapen vid gränskontrollerna. I fjol beslagtogs
              till exempel vid Öresundsbron bara sju vapen. Samtidigt vet vi
              om att det i samband med husrannsakningar beslagtas ett stort
              antal illegalt införda skjutvapen varje år.
            </seg>
            <seg n="2c6f98b5">
              Det innebär att insmugglingen sker på annat sätt än via de uppenbara
              gränsövergångarna. Av denna anledning är det bra att alliansregeringen
              har vidtagit konkreta och nödvändiga åtgärder för att kartlägga
              smuggelvägarna.
            </seg>
            <seg n="d59e5360">
              Fru talman! I det nu aktuella betänkandet går Alliansen vidare
              i kampen mot illegala vapen och föreslår ett antal ändringar i
              vapenlagen. Det övergripande syftet med dessa ändringar är att
              ytterligare skärpa synen på illegala vapen och därmed förhindra
              att skjutvapen kommer till brottslig användning och att olämpliga
              personer får tillgång till vapen.
            </seg>
            <seg n="291ba8f7">
              För det första föreslås att det i 9 kap. 1 § vapenlagen specificeras
              ett antal omständigheter som ska beaktas vid bedömningen av huruvida
              brottet ska anses vara grovt eller inte. Det rör sig om situationer
              där vapen anses särskilt farliga, såsom allmän plats, i ett fordon
              på allmän plats och inom ett skolområde där grundskole- eller
              gymnasieundervisning bedrivs.
            </seg>
            <seg n="6a0a688a">
              Syftet med detta förtydligande är att skapa en mer informativ
              lagregel som ger bättre vägledning för domstolarna. Därmed ökar
              vi också förutsebarheten och enhetligheten i rättstillämpningen.
              Det är Alliansens avsikt att i lagtexten tydligt markera detta.
            </seg>
            <seg n="94aebc6f">
              Vidare uttrycks i samma paragraf att fall där vapen har varit
              av särskilt farlig beskaffenhet ska ligga till grund för bedömningen
              av huruvida brottet är grovt. Farlighetsbedömningen i sig ska
              alltså oberoende av allt annat kunna utgöra en omständighet som
              innebär att brottet är att anse som grovt. I denna bedömning är
              det främst vapnets eldkraft som är av betydelse. Dessutom ska
              det anses vara försvårande att gärningen har avsett flera vapen.
            </seg>
            <seg n="8f9be9dd">
              De nu föreslagna ändringarna i 9 kap. 1 § vapenlagen innebär
              tillsammans med de generella straffskärpningar för allvarliga
              våldsbrott som Alliansen genomförde 2010 och som bland annat tog
              sikte på brottslighet som bedrivits i organiserad form, där vapen
              ofta är vanligt förekommande en väsentligt skärpt syn på användandet
              av illegala vapen.
            </seg>
            <seg n="737cdbe8">
              Socialdemokraterna föreslår i sin reservation en utvärdering
              efter ett år. Det får vi nog anse vara en alldeles för kort tidsperiod,
              eftersom det förmodligen inte ens kommer att finnas något prejudikat
              på området.
            </seg>
            <seg n="0c0ecbe2">
              För det andra föreslås ändringar i anmälningsplikten vid införsel
              av vapen. Enligt nu gällande regler finns inget straffansvar för
              en person som underlåter att anmäla införsel av vapen eller ammunition
              till Tullverket om vapnen har omfattats av ett giltigt införseltillstånd.
              För att förbättra kontrollen av skjutvapen föreslås därför att
              ett sådant straffansvar införs, både när brottet begås uppsåtligen
              och när det begås genom oaktsamhet.
            </seg>
            <seg n="332b3611">
              För det tredje blir det nu straffbart att utan tillstånd förvara
              vapen åt någon annan. Det är en välkommen lagändring, inte minst
              med tanke på den risk som annars finns att detta blir ett nytt
              område för så kallade målvakter.
            </seg>
            <seg n="79905390">
              För det fjärde föreslås skärpta krav på vapenhandlare. Förutsättningarna
              för tillstånd stramas upp, och tillståndshavaren måste anmäla
              till polismyndigheten om det sker en förändring av vem som har
              ett betydande ansvar för verksamheten. Dessutom ställs krav på
              att föreståndaren för verksamheten ska uppfylla samma krav som
              tillståndshavaren.
            </seg>
            <seg n="021c23e4">
              För det femte föreslås att skyldigheten för läkare att anmäla
              patienter som av medicinska skäl är olämpliga att inneha vapen
              utvidgas. Vidare införs en skyldighet för polisen att omhänderta
              tillståndsbevis i samband med att ett vapen tas om hand.
            </seg>
            <seg n="a64e9e35">
              Fru talman! De nu föreslagna ändringarna i vapenlagen är bara
              en del av en omfattande översyn av vapenlagstiftningen. Förekomsten
              av illegala vapen och deras användande vid grova våldsbrott måste
              stoppas. Alliansregeringen kommer därför att utreda och fortsätta
              att utreda och lämna förslag på ytterligare skärpningar vad avser
              grova vapenbrott. Dessutom har det sedan länge meddelats att det
              kommer att bli en ny tillfällig vapenamnesti under kommande år.
              Tillsammans med dessa åtgärder, tidigare åtgärder och framtida
              åtgärder innebär det en väsentlig skärpning av synen på grova
              vapenbrott. Det är bra. De illegala vapnen måste bort från gator
              och torg.
            </seg>
          </u>
          <note n="8cff861d">
            Fru talman! Jag yrkar bifall till förslaget i utskottets betänkande.
          </note>
          <note n="04d73aa0">
            I detta anförande instämde Jan R Andersson och Carl-Oskar Bohlin
            (båda M).
          </note>
          <note type="speaker" n="8aa288e6">
            Anf. 43 ROGER HADDAD (FP):
          </note>
          <note n="74206ac2">
            Fru talman! Jag börjar med att yrka bifall till förslaget i justitieutskottets
            betänkande och avslag på reservationerna.
          </note>
          <u who="roger_haddad_de36c7" xml:id="i-52ab87f48644d4ab-0" n="4abe6e65">
            <seg n="c3e71f24">
              Det är bra att riksdagen i dag kan ta ett litet steg framåt i
              ambitionen att ytterligare skärpa lagstiftningen när det gäller
              innehav och förvaring av vapen. På bara två år har det skett saker
              i vårt land som pressat fram ett uppenbart behov av att göra en
              ny bedömning av vapenlagstiftningen. Det gäller inte minst de
              händelser som nämndes tidigare i Göteborg, Malmö och Norge, men
              också i Södertälje.
            </seg>
            <seg n="92881e1a">
              Redan 2009 gav regeringen hovrättsrådet Kazimir Åberg i uppdrag
              att se över vissa vapenfrågor. Det lämnades en skrivelse till
              regeringen våren 2010 där bedömningen var att det inte finns behov
              av att ändra straffskalorna för grovt vapenbrott. Det är alltså
              inte så att regeringen inte har tittat på detta tidigare; det
              kan låta så när man lyssnar på de rödgröna representanterna.
            </seg>
            <seg n="b7e27952">
              Fru talman! Grov organiserad brottslighet ska bekämpas på alla
              sätt. Inte sällan har dessa kriminella gäng tillgång till en mängd
              vapen och ammunition. Dessa gäng är beredda att använda vapnen
              i syfte att allvarligt skada eller döda. Vi har följt flera fall
              där grovt kriminella använder vapen för utpressning och narkotikaaffärer,
              men också för otillåten påverkan som ytterst är ett hot mot demokratin
              och något som vi inte kan acceptera.
            </seg>
            <seg n="ea45c673">
              Tillgången till vapen och insmugglingen av illegala vapen till
              Sverige är ett stort problem. Därför är det motiverat med en förnyad
              diskussion om ytterligare skärpningar i vapenlagen.
            </seg>
            <seg n="ff5497ad">
              Vi vet att tullen kan bli mer effektiv i sitt arbete om man till
              exempel förbättrar underrättelsearbetet. Fortfarande är det vanligare
              att man gör beslag i postflödet än vid fysiska gränskontroller.
              Tullen har också, som nämnts tidigare, ett särskilt uppdrag att
              tillsammans med Rikspolisstyrelsen kartlägga införseln av illegala
              vapen. Miljöpartiets representant hade kanske inte uppmärksammat
              detta.
            </seg>
            <seg n="4e3f5f91">
              Regeringen föreslår i propositionen till exempel att man inte
              ska kunna förvara vapen åt andra personer som själva inte skulle
              ha fått tillstånd. Detta kriminaliseras nu. Det införs en anmälningsplikt
              till tullen vid införsel av vapen. Folkpartiet ser gärna att tullen
              också får starkare muskler att förebygga illegal import av vapen
              till Sverige; ett sätt kan vara mer riktade resurser exempelvis
              till tullen i södra Sverige.
            </seg>
            <seg n="6480079f">
              Vi förtydligar i lagen och lyfter fram de omständigheter som
              är rimliga att bedöma när man tittar på vilka typer av vapen man
              bär och var man finns, exempelvis utanför en skola.
            </seg>
            <seg n="bfdaea17">
              Fru talman! Vi kan notera utifrån utfallet av 2011 års verksamhet
              att polisens nationella satsning mot grov organiserad brottslighet,
              baserat på ett regeringsuppdrag från 2007, börjar ge effekt. Genom
              Samverkansrådet som leds av polisen, där ett tiotal myndigheter
              deltar, har man beslagtagit fler vapen 2011 än tidigare. Polisen
              beslagtog vid enbart ett par tre insatser 9 automatvapen och 43
              pistoler eller revolvrar samt sprängmedel. Detta överstiger tullens
              totala vapenbeslag under hela 2011. Tillslagen mot lokaler och
              egendom har oftast koppling till kriminella gäng.
            </seg>
            <seg n="c0459c6b">
              Det som vi har uppmärksammats på och som har varit ett hinder
              för polisen med nuvarande lagstiftning är att det varit svårt
              att binda misstänkta personer till vapenbrott i samband med dessa
              beslag. Med detta förslag, som vi ska ta ställning till senare
              i dag, kommer det att bli möjligt, och det är positivt.
            </seg>
            <seg n="cd1cf8e9">
              Det viktigaste är att regeringen har lagt fram detta första förslag.
              Mer konkret kommer senare vapenamnestin som vi också tycker är
              viktig och som är planerad till 2013. Jag vill påminna om att
              det var borgerliga regeringar som genomförde vapenamnestierna
              1993 och 2007, inte socialdemokratiska regeringar. Folkpartiet
              har aktivt verkat för en vapenamnesti. Vi har förståelse för att
              det behövs praktiska förberedelser.
            </seg>
            <seg n="6d21e024">
              Vi inväntar också förslag om straffskalan när det gäller grovt
              vapenbrott ett uppdrag som gavs en utredning den 22 mars i år.
              Utgångspunkten i direktivet är glasklart: Vi vill se en skärpning
              av straffskalan när det gäller grova vapenbrott.
            </seg>
            <seg n="a640d02e">
              Utredningen om hemliga tvångsmedel har också fått ett tilläggsdirektiv
              av regeringen för att studera om polisen ska få använda hemliga
              tvångsmedel när det gäller grovt vapenbrott. Instrumentet i form
              av hemlig teleavlyssning, teleövervakning och kameraövervakning
              kan användas vid förundersökning om brottet ger lägst två års
              fängelse. I dag får det användas enbart om brottet ger minst två
              års fängelse. Det gör det inte i dag; därför täcker det inte in
              grovt vapenbrott. Det är det som utredningen ska titta på. Det
              tycker vi är jättebra.
            </seg>
            <seg n="371ec858">
              Det finns anledning att se över detta i samband med att vi också
              ser över straffskalan. Från Folkpartiets sida vill vi att polisen
              ska få använda hemliga tvångsmedel i syfte att kunna avslöja och
              förebygga kriminella aktioner. Regeringen bör också snarast återkomma
              med ett förslag på lagreglering av tillåtna provokativa åtgärder
              för att bekämpa grova brott.
            </seg>
            <seg n="f9f2697e">
              Trots alla dessa repressiva åtgärder vet vi från exemplet Malmö
              och andra städer att den stora utmaningen är att förebygga kriminalitet
              och se till att unga inte hamnar i en situation där man lätt ser
              kriminalitet som enda väg till försörjning. Det behövs därför
              dubbla tag med fokus på ungdomar och skola och dessa mer repressiva
              åtgärder som vi nu ska ta ställning till.
            </seg>
          </u>
          <note type="speaker" n="536437e7">
            Anf. 44 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-c540b4b89395170c-1" n="3eb63f43">
            <seg n="70815226">
              Fru talman! Jag blev ju apostroferad av Roger Haddad så jag vill
              förklara mig när det gäller tullen. Jag vill minnas att jag gav
              regeringen en hel del kredd för att man nu ger extra pengar, ser
              till att få till ett samarbete och gör en kartläggning. Men det
              är inte samma sak som att ta fram en handlingsplan och arbeta
              systematiskt och ha krav på att få fram en tydlig statistik. Det
              har inte Tullverket. Att vi inte längre vet hur stort problemet
              är utan måste gissa är lite problematiskt.
            </seg>
            <seg n="d01d9d72">
              Det är oerhört bra att Roger Haddad lyfter upp frågan om vapenamnesti.
              Jag misstänker att det är fler i Folkpartiet än Roger Haddad som
              har svårt att motivera varför man ska vänta på vapenamnestin i
              ett helt år.
            </seg>
          </u>
          <note type="speaker" n="05a2a29c">
            Anf. 45 ROGER HADDAD (FP) replik:
          </note>
          <u who="roger_haddad_de36c7" xml:id="i-5bdc172006e1dddf-0" n="4abe6e65">
            <seg n="728273b4">
              Fru talman! Jag konstaterar återigen att det här är den tredje
              amnestin som genomförs i Sverige, och som genomförs av borgerliga
              regeringar. Vi har varit pådrivande i frågan.
            </seg>
            <seg n="b93898ff">
              Enligt justitieministerns svar handlar det om flera förberedande
              åtgärder. Det är hemliga tvångsmedel, det är tullens verksamhet,
              säkerhetspolisens verksamhet, rikskriminalpolisens verksamhet
              och signalspaningens verksamhet. Det är ett batteri av åtgärder
              som planeras där vapenamnestin är en liten del. Som Agneta Börjesson
              också sade löser detta inte allt, men det är en viktig del. Det
              håller vi med om.
            </seg>
            <seg n="9023d7ce">
              När vi har ställt frågan varför det inte kan påskyndas har vi
              fått svaret att det handlar om praktiska frågor och förberedelser.
              Det får vi ha respekt för. Det är bättre att det införs 2013 än
              att det skjuts ännu längre fram.
            </seg>
            <seg n="4bbfb82d">
              Agneta Börjesson efterfrågade snabba åtgärder och genomtänkta
              åtgärder. Det här är en snabb åtgärd, men den ska skötas på ett
              bra sätt.
            </seg>
            <seg n="0fdf7bf2">
              När det gäller de andra delarna som ni efterfrågar hoppas jag
              att vi genom de utredningar som är på gång får tillbaka bra och
              genomtänkta förslag, inte minst när det kommer till hemliga tvångsmedel,
              signalspaning och andra typer av åtgärder av integritetskränkande
              karaktär.
            </seg>
            <seg n="94ac686d">
              Det är bra att vi inte hastar fram allt detta. Men det är viktigt
              att vi signalerar, och inte minst regeringen i denna proposition,
              att det finns fler åtgärder som är på gång, och det är det viktigaste.
            </seg>
          </u>
          <note type="speaker" n="fe98af60">
            Anf. 46 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-c540b4b89395170c-2" n="3eb63f43">
            <seg n="647312cd">
              Fru talman! Jag hoppas också att regeringen kan återkomma med
              tydliga krav på Tullverket att jobba mer systematiskt för att
              få fram en tydlig handlingsplan för hur man ska jobba. Jag ser
              gärna att det framöver också ställs krav på att Tullverket ska
              redovisa en tydlig statistik igen.
            </seg>
          </u>
          <note type="speaker" n="45a27683">
            Anf. 47 ROGER HADDAD (FP) replik:
          </note>
          <u who="roger_haddad_de36c7" xml:id="i-5bdc172006e1dddf-1" n="4abe6e65">
            <seg n="d7d1086c">
              Fru talman! Jag tycker att det är bra att vi fokuserar på Tullverket.
              Flera av oss företrädare har också sagt att Tullverket har en
              viktig roll. Denna kartläggning är en del. Det som vi tar ställning
              till i denna proposition när det gäller anmälningsplikt är en
              annan del. Vi vet också efter våra samtal direkt med justitieminister
              Beatrice Ask att hon har haft fysiska möten med tullen och Tullverket
              för att bedöma vilka typer av stöd och vilka insatser som behövs.
              Det tycker jag är positivt.
            </seg>
          </u>
          <note type="speaker" n="c7d013e4">
            Anf. 48 JOHAN LINANDER (C):
          </note>
          <u who="johan_linander_d5de22" xml:id="i-b13eae4181595973-0" n="a485d8c3">
            <seg n="e87e66ad">
              Fru talman! Som en del tidigare talare har sagt är det en rad
              viktiga lagändringar som vi ska ta ställning till i dag.
            </seg>
            <seg n="c057abe1">
              Den kanske viktigaste är vilka omständigheter som ska göra att
              ett vapenbrott kommer att bedömas som ett grovt vapenbrott i stället
              för bara ett vanligt vapenbrott. Det gör i sig att en lång rad
              brott kommer att leda till domar på en högre straffskala. Straffskalan
              för grovt vapenbrott är från sex månaders till fyra års fängelse.
              Det är ett betydligt högre straff än för vanligt vapenbrott.
            </seg>
            <seg n="be37b9ef">
              Vi gör ytterligare en del ändringar som jag skulle vilja nämna.
              Det blir straffbart att inte anmäla införsel av vapen och ammunition
              från ett annat EU-land. Det blir straffbart att förvara vapen
              åt en annan, vilket jag tror kan ha betydelse också i kriminella
              kretsar.
            </seg>
            <seg n="5296e91d">
              Vi skärper kraven på vapenhandlare. Det är också en åtgärd som
              är viktig. Vi har sett problem med att kriminella övertar företag
              som bedriver vapenhandel, och i dag görs det inte en prövning
              av om det är en person som ska ha rätt att handla med vapen. Det
              är därför viktigt att tillstånd att få bedriva vapenhandel krävs
              även om man köper ett företag eller tar över ett företag som bedriver
              vapenhandel.
            </seg>
            <seg n="dd8c1d4d">
              Ytterligare en sak som jag skulle vilja nämna är att skyldigheten
              för läkare att anmäla patienter som är olämpliga att ha vapen
              utvidgas. Bakgrunden är, som många andra har varit inne på, att
              det finns alldeles för många illegala vapen i vårt samhälle och
              att det är alldeles för enkelt att få tag på illegala vapen i
              vårt samhälle. Det har visats inte minst av journalister men också
              i en rad rättsfall där vi har sett att helt vanliga personer som
              egentligen inte har något samröre i den kriminella världen och
              inte har den typen av kontakter ändå på ganska kort tid kan få
              tag på skjutvapen.
            </seg>
            <seg n="c4ac5f64">
              Vi har också sett vad som har hänt i Malmö, men det har också
              varit skottlossningar i andra städer. Jag tror att man gör det
              för lätt för sig om man bara talar om storstäderna när det gäller
              var dessa problem finns.
            </seg>
            <seg n="02e7ad41">
              Precis som någon var inne på tidigare har vi sett den stora utredningen
              kring Södertäljenätverket, och där var det mycket vapen inblandade.
            </seg>
            <seg n="9ae19d68">
              Vad ska vi då göra ytterligare? Detta är såklart, som en del
              av oppositionen och vi själva från Alliansen säger, ett steg.
              Det är inte det slutgiltiga som vi tror löser alla problem med
              vapenbrott och illegala vapen i vårt samhälle, utan det är ett
              steg, och ytterligare steg kommer att tas.
            </seg>
            <seg n="b35e1e75">
              Det har tillsatts en utredning. Från oppositionens sida och inte
              minst från Miljöpartiets sida har vi tidigare i dag fått höra
              att det behövs mer genomtänkta åtgärder. Då borde man vara ganska
              nöjd med att vi faktiskt tillsätter en utredning och ser över
              vad det är som spelar roll och som vi kan få effekter av genom
              att förändra lagstiftningen och inte bara lägga fram ogenomtänkta
              förslag själv. Ett exempel är skärpt straff för vapensmuggling
              som Miljöpartiet har en reservation om utan att ha funderat på
              vad det egentligen skulle innebära. Vad skulle det innebära för
              en jägare som med felaktigt ifyllda handlingar tar med sitt vapen
              tillbaka till Sverige och blir dömd för vapensmuggling? Enligt
              Miljöpartiet ska det bedömas som grov vapensmuggling och ge minst
              två års fängelse. Det kanske inte var så genomtänkt.
            </seg>
            <seg n="6737597d">
              Tillsammans med Socialdemokraterna och Vänsterpartiet har Miljöpartiet
              en reservation där man säger att det tämligen omgående ska bli
              en ny vapenamnesti. En ny vapenamnesti kräver en ny lagstiftning.
              Regeringen kan inte bara på ett regeringssammanträde besluta att
              man ska ha en vapenamnesti, utan det krävs en ny lag med allt
              det som en ny lag kräver. Det innebär att man tar fram en promemoria
              som sedan remitteras. Sedan blir det förmodligen en lagrådsremiss
              och därefter en proposition som ska gå den vanliga vägen genom
              riksdagen. Alla vet att det tar en tid. Även om Socialdemokraternas,
              Vänsterpartiets och Miljöpartiets reservation skulle gå igenom
              här i dag blir det ingen vapenamnesti snabbare än vad vi kommer
              att genomföra i alla fall eftersom det tar lite tid att få igenom
              en ny lag i Sveriges riksdag, och det vet egentligen oppositionen.
            </seg>
            <seg n="79163776">
              Vad ska vi mer göra? Jag håller delvis med Sverigedemokraterna
              om att det blir en överdriven tro på att en vapenamnesti ska lösa
              allt. Men samtidigt tror jag att en sådan är viktig, och den är
              inte minst viktig för dem som har vapen och som egentligen aldrig
              har tänkt använda dem till något de kanske har fått dem genom
              arv så att de på ett tryggt sätt kan lämna in dem. Det kan man
              egentligen med dagens lagstiftning också. Men genom en vapenamnesti
              under en viss tidsperiod blir det mycket tydligare. Det blir information,
              och fler kan lämna in denna typ av vapen. Det är givetvis bra
              med alla vapen som kommer bort från vårt samhälle.
            </seg>
            <seg n="59b49ef7">
              Vad gör vi vidare? För att minska inflödet har ett uppdrag getts
              till polisen och tullen tillsammans, men jag tänkte inte gå djupare
              in på det.
            </seg>
            <seg n="b4362a7d">
              Vi måste också minska antalet lagliga vapen som blir illegala.
              Där har vi ändrat lagstiftningen vad gäller märkning av vapen,
              vapendelar och ammunition. Vi ställer också nya krav på vapenhandlare.
            </seg>
            <seg n="383f64f4">
              Men vi måste komma ihåg att det som vi ska bekämpa är de illegala
              vapnen. Det är oerhört lätt att hamna fel och stifta lagar som
              drabbar en massa människor som har vapen legalt. Vi har 260 000
              jägare i Sverige om det är de senaste siffrorna. Jag vet inte
              hur många vapen de har. De flesta jägare har ett eget vapen, och
              de flesta har säkert mer än ett vapen. Vi har runt 100 000 sportskyttar
              i Sverige. De allra flesta har säkert ett eget vapen, och på skytteföreningarna
              förvaras en mängd vapen. Det är inte dessa personer vi vill komma
              åt. Därför måste ändringarna av vapenlagarna vara genomtänkta.
              Vi ska inte göra det svårare för jägarna eller för sportskyttarna,
              utan vi ska göra det svårare för de kriminella som använder de
              illegala vapnen till att hota, misshandla eller till och med döda
              andra människor.
            </seg>
            <seg n="3041ca63">
              Jag ska till slut säga att jag inte har någonting emot ett höjt
              minimistraff, som flera av oppositionspartierna talar om. Det
              finns också med i den utredning som redan har tillsatts. Men samtidigt
              är det nog naivt att tro att en höjning av minimistraffet från
              sex månaders till ett års fängelse för grovt vapenbrott skulle
              göra en så oerhört stor skillnad som oppositionen vill ge sken
              av. De människor i djupt kriminella gäng som bär på sig vapen
              och som är beredda att använda sina vapen begår brott när de använder
              sina vapen där straffskalan är långt mycket högre än för grovt
              vapenbrott. Är man beredd att använda sitt vapen på detta sätt
              och kanske dömas till livstids fängelse för mord kanske man inte
              är så värst rädd för att straffet för grovt vapenbrott höjs från
              sex månaders till ett års fängelse. Men med detta sagt kanske
              det ändå är en bra åtgärd. Men vi måste utreda saker ordentligt
              innan vi genomför dem.
            </seg>
          </u>
          <note n="4f8bb66f">
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker" n="b95d647d">
            Anf. 49 CAROLINE SZYBER (KD):
          </note>
          <u who="unknown" xml:id="i-683c09215842cc07-1" n="08ba30e6">
            <seg n="2d9d73c6">
              Fru talman! Vi vill att alla ska känna sig trygga i vårt samhälle,
              och alla vill vi minska antalet brott och brottsoffer. Hur detta
              på bästa sätt görs har partierna lite olika syn på. Under vårens
              debatter om bland annat den grova organiserade brottsligheten
              har skärpta straff för vapenbrott lyfts fram som en viktig markering.
              Jag kan bara instämma i det.
            </seg>
            <seg n="e2b4145d">
              Som många här i dag redogjort för har vi under de senaste åren
              sett många tragiska exempel på vad som kan komma att hända om
              vapen kommer i orätta händer. Statistiken visar att skjutvapen
              i större utsträckning än tidigare förekommer i vårt samhälle.
            </seg>
            <seg n="f24044c3">
              Det är viktigt att vi markerar mot detta dels genom att med skärpta
              regler för vapenbrott motverka förekomsten av vapen, dels genom
              att markera hur allvarligt det är att bära ett vapen på allmän
              plats, att se till att det blir straffbart att utan tillstånd
              förvara vapen åt någon annan och att genom att läkarna får en
              tydlig anmälningsplikt se till att de som är sjuka inte får ha
              vapen.
            </seg>
            <seg n="0a5dfff7">
              Det finns, som sagt, en relativt stor tillgång på både legala
              och illegala skjutvapen. Redan i Alliansens rättsrapport sade
              vi: Bland grovt kriminella personer och grupperingar cirkulerar
              en mängd illegala skjutvapen. Det är viktigt inom den grova organiserade
              brottsligheten att kunna skrämmas genom att visa att man har vapen
              och att man inte tvekar att använda dem.
            </seg>
            <seg n="00ffda0e">
              Alliansen sade därför att det vid bedömningen av om ett vapenbrott
              ska bedömas som grovt särskilt ska beaktas om vapnet kan komma
              att användas för brott.
            </seg>
            <seg n="ee2c3b69">
              De ändringar som nu föreslås innebär att det tydliggörs att vapenbrott
              ska bedömas som grova när det rör sig om flera vapen, vapen av
              särskilt farlig beskaffenhet, vissa miljöer och så vidare.
            </seg>
            <seg n="871272e2">
              Detta förtydligande innebär att fler brott än i dag kan komma
              att bedömas som grova. Det handlar om att ytterligare tydliggöra
              när det minsta man kan kräva är att straffet blir fängelse.
            </seg>
            <seg n="07dc2791">
              Dessa ändringar gör vi nu för att förhindra såväl att unga kommer
              i kontakt med vapen som att vapnen används i kriminella gäng.
              Det är viktiga förändringar och satsningar som görs också dessa
              ett led i att bekämpa den grova organiserade brottsligheten.
            </seg>
            <seg n="ef31b4ad">
              Men detta är bara början på den satsning som måste göras i kampen
              mot illegala vapen. Det krävs olika insatser på området. Därför
              är det bra att ha krav på anmälningsplikt till Tullverket när
              vapen och ammunition förs mellan EU-länder och att polisen blir
              skyldig att omhänderta även tillståndsbevis när ett vapen tas.
            </seg>
            <seg n="dfd6bce9">
              Det har här i dag, bland annat från Miljöpartiet, talats om en
              handlingsplan när det handlar om införsel av vapen. Det stämmer
              att det stora problemet i dag visat sig vara att man har en väldigt
              dålig bild av vilka vägar vapnen kommer in och av vilka metoder
              som används när det gäller den mängd vapen som strömmar in i landet.
            </seg>
            <seg n="0c7537de">
              Av det skälet har Alliansregeringen gett Rikspolisstyrelsen i
              uppdrag att tillsammans med Tullverket göra en kartläggning.
            </seg>
            <seg n="e8382f0f">
              Vi måste ha mycket bättre kontroll av och kunskap om på vilka
              vägar vapen kommer in. I dag har man en bättre kunskap till exempel
              om narkotika än om vapen.
            </seg>
            <seg n="8f8c4a4a">
              Om man vill gripa in måste man veta vad det är man griper in
              mot. Därför är det viktigt med en samverkan att Tullverket tillsammans
              med polisen gör flera operativa insatser, vilket de på senaste
              tiden börjat göra.
            </seg>
            <seg n="31776b98">
              I uppdraget ligger, som sagt, att kartlägga införselvägar och
              att utveckla en metodik.
            </seg>
            <seg n="d1ca6b13">
              Alliansen har även tillsatt en ny utredning för att gå vidare
              gällande vapenlagstiftningen en utredning som ska se över behovet
              av ytterligare skärpningar beträffande grovt vapenbrott. Nästa
              år kommer en vapenamnesti.
            </seg>
            <seg n="0d3da3a5">
              Det är en stor vinst för samhället att få bort de vapen som finns
              i omlopp och som andra kan komma över. Vartenda vapen som vi kan
              få bort från gatorna är ett vapen mindre som kan användas för
              att skada eller döda en annan människa.
            </seg>
            <seg n="e8ee27d0">
              En vapenamnesti är också ett viktigt steg i bekämpningen av den
              grova organiserade brottsligheten. En sådan amnesti är ett sätt
              att minska den totala mängden illegala vapen, och ännu tydligare
              blir amnestin om den kan kombineras med signaler om skärpta straff
              för olaga vapeninnehav.
            </seg>
          </u>
          <note n="d655f80d">
            Med detta yrkar jag bifall till utskottets förslag i betänkandet
            och avslag på samtliga motioner.
          </note>
          <note type="speaker" n="b56fff58">
            Anf. 50 LENA OLSSON (V):
          </note>
          <u who="lena_olsson_656dbf" xml:id="i-0c2e1369c7b08ec0-0" n="089ef761">
            <seg n="5ba41da7">
              Fru talman! Naturligtvis står vi i Vänsterpartiet bakom alla
              våra reservationer. Men för tids vinnande yrkar jag bifall endast
              till reservation 18.
            </seg>
            <seg n="5911702a">
              Angående det förslag om illegala vapen som vi diskuterar och
              som ligger på våra bord är det ingen överdrift att påstå att det
              under senare år smällt lite överallt och att problemet ökar.
            </seg>
            <seg n="aad30180">
              Mest intressant är hur man ska förebygga här. Vi är överens med
              regeringen om att det som nu föreslås är ett steg i rätt riktning.
              Men sedan kunde man ha önskat mer. Återigen får regeringen tillsätta
              en utredning. Utredningen ska se över straffskalorna för grovt
              vapenbrott.
            </seg>
            <seg n="0ca10093">
              För Vänsterpartiets del kan jag säga att vi ser väldigt allvarligt
              på de grova vapenbrotten och det som nu händer i Sverige och på
              hur man ska förebygga här. I vår reservation säger vi att vi skulle
              vilja att minimistraffet är två års fängelse. Då har polisen möjlighet
              att använda sig av hemliga tvångsmedel. Detta har också Rikspolisstyrelsen
              uttryckt.
            </seg>
            <seg n="51164deb">
              Någon kan vara förvånad över Vänsterpartiets agerande här. Men
              det här är inte det enda vi vill göra, utan det brottsförebyggande
              arbetet som vi varit inne på här inbegriper också att titta på
              hur samhällsklyftorna ökar. All forskning visar att kriminaliteten
              ökar när samhällsklyftorna de ekonomiska och de sociala klyftorna
              ökar.
            </seg>
            <seg n="f1b38792">
              Från Vänsterpartiets sida ser vi det som angeläget att vidta
              akuta åtgärder. På sikt måste politiken ändras så att vi får ett
              mer jämställt Sverige.
            </seg>
            <seg n="43c327e6">
              Centerpartiet talar om att bekämpa förekomsten av illegala vapen
              ja, absolut och om att lagar och skärpningar inte ska presenteras
              som går ut till exempel över jägarkåren. Jag vill påstå att även
              legala vapen kan vara ett stort problem och att det också måste
              tas in nu. Jag hoppas att man gör det i utredningen.
            </seg>
            <seg n="07d77bd1">
              Talartiden för min del är kort, men jag skulle vilja hinna nämna
              en motion från allmänna motionstiden. Det är ganska väsentligt
              att vapenlicensgivning ska göras så lokalt som möjligt. Det har
              stor och avgörande betydelse om polisen på orten känner människorna.
              Man har större möjlighet att göra det om det inte centraliseras
              så som skett.
            </seg>
            <seg n="1d141d50">
              Det här har jag diskuterat med många poliser. De tycker att det
              bästa vore att ha det på nämnda vis, för den dagen någonting otrevligt
              händer kan man ana sig till vem det skulle kunna vara fråga om
              och så vidare, så den reservationen yrkar jag bifall till.
            </seg>
            <seg n="432e6062">
              Det finns alltså problem även med legala vapen. Jag behöver nog
              inte tala om vem det var som hade licens i det senaste hemska
              fallet. Mycket mer kan göras för att förebygga här.
            </seg>
            <seg n="ebcdae7c">
              Vi har en hel del reservationer, men nu är talartiden slut så
              jag ska inte ta upp det. Men det hade varit önskvärt med fler
              förslag på våra bord. Det som här föreslås är ändå ett steg i
              rätt riktning, så det får vara okej.
            </seg>
          </u>
          <note type="speaker" n="6c3d3fed">
            Anf. 51 PATRICK RESLOW (M) replik:
          </note>
          <u who="patrick_reslow_8e86e4" xml:id="i-260662f9ebc1d9c5-1" n="fc67a1ec">
            <seg n="905ed162">
              Fru talman! Med intresse noterade jag att Lena Olsson talade
              om att höja minimistraffet till två års fängelse för att polisen
              ska få möjlighet att tillgripa hemliga tvångsmedel.
            </seg>
            <seg n="0d384c47">
              Jag blir aningen konfunderad över att Lena Olsson säger detta,
              för mig veterligt har Vänsterpartiet i alla andra sammanhang varit
              emot hemliga tvångsmedel. Är det här en ny politik från Vänsterpartiets
              sida? Är ni för hemliga tvångsmedel? Om svaret är ja skulle jag
              vilja veta vilka tvångsmedel som avses. Är det buggning, hemlig
              teleavlyssning eller vad?
            </seg>
          </u>
          <note type="speaker" n="e7227645">
            Anf. 52 LENA OLSSON (V) replik:
          </note>
          <u who="lena_olsson_656dbf" xml:id="i-0c2e1369c7b08ec0-1" n="089ef761">
            <seg n="2d0a0d8e">
              Fru talman! Det är på det viset att Vänsterpartiet har bistått
              hemlig telefonavlyssning. Vi har sagt att vi tycker att det är
              okej när det gäller grova brott. Det är alltså ingen nyhet. Buggning
              har vi sagt nej till, men att det skulle vara en nyhet att vi
              tycker att det är nödvändigt att man vid grova brott får använda
              sig av hemlig teleavlyssning är inte sant. Det har vi nämligen
              stött.
            </seg>
          </u>
          <note type="speaker" n="d0519b81">
            Anf. 53 PATRICK RESLOW (M) replik:
          </note>
          <u who="patrick_reslow_8e86e4" xml:id="i-260662f9ebc1d9c5-2" n="fc67a1ec">
            <seg n="e0d302c3">
              Fru talman! Jag tycker att det är bra om Vänsterpartiet har kommit
              till insikt om att det finns många situationer där hemliga tvångsmedel
              faktiskt kan vara väldigt bra att ta till. Tidigare har vi oftast
              hört Vänsterpartiet tala om övervakningsstaten och att det är
              farligt att polisen får den här typen av möjligheter att övervaka.
              Därför blir jag lite konfunderad.
            </seg>
            <seg n="1d57f522">
              Jag gläder mig dock åt detta. Då finns det kanske också möjligheter
              att Lena Olsson och Vänsterpartiet ändrar sig i många andra sammanhang
              när det gäller hemliga tvångsmedel framöver.
            </seg>
          </u>
          <note type="speaker" n="e7d229b2">
            Anf. 54 LENA OLSSON (V) replik:
          </note>
          <u who="lena_olsson_656dbf" xml:id="i-0c2e1369c7b08ec0-2" n="089ef761">
            <seg n="c09167ae">
              Fru talman! Ja, nu var det ju ingen nyhet, utan vi har stött
              det här med hemlig telefonavlyssning.
            </seg>
            <seg n="99bc247f">
              Vi har fått ett övervakningssamhälle. Vi kan bara gå tillbaka
              och titta vad som har hänt sedan den 11 september. Man har tryckt
              igenom lagar utan att man över huvud taget har förberett eller
              tittat på proportionalitet, subsidiaritet och vad man har haft
              för nytta. Man har haft så bråttom att trycka igenom massövervakningslagar
              att man inte ens har haft tid att se hur stor nytta vi har av
              detta i förhållande till hur vi kränker individen. Det är inte
              riktigt samma sak.
            </seg>
            <seg n="a281cb43">
              Vi menar att polisen måste ha medel och verktyg för att stävja
              grov organiserad brottslighet eller grov brottslighet, och hemlig
              telefonavlyssning har vi aldrig varit emot. Det vi säger här är
              att det finns en diskussion om att man ska få använda hemliga
              tvångsmedel redan vid ett straffminimum på ett år. Då är vi rädda
              för vad som blir nästa brott som ska klassificeras för att man
              ska få använda hemliga tvångsmedel.
            </seg>
            <seg n="d59d7591">
              Vi tycker att det är väldigt viktigt att tvåårsregeln vidhålls,
              för vi ska värna integriteten så mycket som möjligt. Det brukar
              i alla fall justitieministern hävda. Åtminstone gjorde hon det
              väldigt ofta i opposition.
            </seg>
          </u>
          <note n="247ae283">
            Överläggningen var härmed avslutad.
          </note>
          <note n="3c66d626">
            12 § En reformerad mutbrottslagstiftning
          </note>
          <note n="8ed668aa">
            Föredrogs
          </note>
          <note type="speaker" n="f0281679">
            Anf. 55 MORGAN JOHANSSON (S):
          </note>
          <u who="morgan_johansson_eeee30" xml:id="i-0b6c4c83d931648a-0" n="5cc4fa65">
            <seg n="31529836">
              Fru talman! Vi talar ofta om Sverige som ett land med väldigt
              små korruptionsproblem, och vi gör det med rätta. Hur man än mäter
              och vem man än frågar har nämligen Sverige vid en internationell
              jämförelse en ganska bra situation. Korruption är alltjämt en
              sällsynt företeelse i vårt land.
            </seg>
            <seg n="e526f440">
              Jag guidade en internationell grupp här i riksdagen i måndags.
              Jag visade dem lokalerna, berättade hur riksdagen fungerade och
              så. Det var 30 deltagare från tio olika länder. Jag fick faktiskt
              frågan hur det kan komma sig att vi inte har någon utbredd korruption
              i Sverige. Jag svarade något i stil med att jag tror att det är
              så att vi har en väldigt stark och gammal ämbetsmannatradition
              från Axel Oxenstiernas tid, om man så vill. Det handlar också
              om det faktum att svensk statsförvaltning verkligen kommit att
              genomsyras av det Max Weberska ämbetsmannaidealet, alltså detta
              med professionalism, opartiskhet och integritet.
            </seg>
            <seg n="e0a9f20b">
              Jag tror också att det till exempel har betydelse att vi inte
              byter kommunala och statliga tjänstemän när vi har maktskifte
              i kommuner och i landsting. Det borgar för kontinuitet, och det
              borgar naturligtvis för en mycket stark kåranda. Det är på gott
              och ont, kan man som politiker tycka ibland, men jag tror för
              det mesta på gott när det gäller den här punkten.
            </seg>
            <seg n="ad3958da">
              Till detta ska läggas vår tradition av öppenhet i statsförvaltningen.
              Det handlar om offentlighetsprincipen, och det handlar om meddelarskyddet
              som gör att man kan upptäcka oegentligheter tidigt och slå larm
              om detta utan att riskera att bli av med jobbet som statstjänsteman.
            </seg>
            <seg n="472cb610">
              Om jag funderar lite längre över frågan i måndags tror jag faktiskt
              också att det hänger ihop med en slags allmän känsla av tillit
              mellan människor som har präglat vårt land under ganska lång tid.
              Vi är ett land där vi litar på varandra och där vi har utgått
              ifrån att vi vill varandra väl. Ett land där man utgår ifrån att
              alla fuskar och skor sig att man måste göra det för att klara
              sig kommer att få stora korruptionsproblem.
            </seg>
            <seg n="31e2abbd">
              I Sverige har vi haft motsatt situation. Vi har trott varandra
              om gott, och vi har i allmänhet trott även staten om gott. Det
              visar också internationella undersökningar där man jämför hur
              folk ser på staten och på varandra. Denna grundläggande tilltro
              i samhället är emellertid av ganska sent märke. Det fanns inte
              i det gamla Fattigsverige. Det är en produkt, menar jag, av välfärdsstatens
              utbyggnad och en ökad ekonomisk jämlikhet.
            </seg>
            <seg n="8dd0cf3b">
              Det är ingen tillfällighet att man i länder med en svag stat,
              inga fungerande välfärdssystem och stor skillnad i levnadsförhållanden
              mellan fattiga och rika ofta har en utbredd korruptionskultur.
              Bara av den anledningen finns det alltså skäl att känna en viss
              oro över vad som kan komma. Sverige är i dag ett land med massarbetslöshet,
              växande klyftor mellan fattiga och rika och urholkade välfärdssystem.
              Sverige avlägsnar sig väldigt snabbt från den svenska välfärdsmodellen.
              Statens budskap till medborgarna de senaste åren har varit att
              du får klara dig själv om det går dig illa i livet.
            </seg>
            <seg n="97acbd37">
              På det sättet bryts tilliten ned, alltså det som kittar samman
              samhället. Se bara på de tiotusentals människor som har hamnat
              i de Kafkakorridorer som till exempel sjukförsäkringen och fas
              3 numera utgör. Med en sådan utveckling, fru talman, tror jag
              att människor förr eller senare kommer att dra slutsatsen att
              det inte finns någon annan väg än att försöka betala någon tjänsteman
              för att det ska fattas ett beslut i gynnsam riktning. Det infinner
              sig kanske rent av en känsla av att det nog är så andra gör för
              att få sin rätt.
            </seg>
            <seg n="4be6d5ca">
              Jag säger inte att vi är där än. Vi är inte där än. Sådana här
              saker händer inte i en handvändning, på bara några år. Det tar
              ganska lång tid att bryta ned den här typen av tillit. Men vi
              kan mycket väl komma dit. Jag vill understryka att Sverige inte
              på något sätt är vaccinerat mot korruption för evig tid, om vi
              nu skulle tro det.
            </seg>
            <seg n="0665b9a3">
              Till det ska vi lägga de andra utvecklingstendenser som finns
              framför oss och som pekar mot ökande problem på detta område.
              En sådan faktor är den organiserade kriminalitetens tillväxt.
              Den organiserade brottsligheten har visat att man inte drar sig
              för att hota åklagare, poliser och domare i samband med rättsprocesser.
              Vi kan lätt se framför oss att när man ser att man inte kommer
              fram genom att hota kanske risken ökar att man i stället väljer
              att försöka muta sig fram för att till exempel få ett åtal nedlagt
              eller ett polisvittne att ta tillbaka sin vittnesutsaga för att
              påverka rättsprocessen. Det ser vi i andra länder, och det kan
              vi mycket väl komma att se också i Sverige.
            </seg>
            <seg n="ad9d8656">
              En annan faktor vi pekar på som ökar korruptionsriskerna i Sverige
              är privatiseringen av olika välfärdsområden när till exempel äldreomsorg
              eller sjukvård ska läggas ut på entreprenad. Det är något nytt;
              det hade vi inte tidigare, om vi går tillbaka 20 eller 30 år.
              När äldreomsorgen eller sjukvården ska läggas ut på entreprenad
              är det väldigt mycket pengar som står på spel. Det är lätt att
              tänka sig att ett företag som inte ens drar sig för att väga de
              gamlas kissblöjor för att spara pengar säkert också kan tänka
              sig att smörja en och annan tjänsteman för att få ett kontrakt.
              Det finns inga skrupler på en del håll. Det är en situation vi
              inte har sett tidigare. Den är ny, och det är mycket pengar på
              spel.
            </seg>
            <seg n="4a6cd6cb">
              Vidare har vi risken för en ökad politisk korruption. Nästa val,
              2014, är det första valet där vi har sänkt personvalsspärren till
              riksdagen från 8 till 5 procent. Det kan mycket väl medföra mer
              intensiva personalvalskampanjer med allt vad det för med sig av
              kampanjfinansiering. Det är självklart att det då finns en risk
              att till exempel företag kan komma att vilja gå in med pengar
              till enskilda partiers kampanjer och enskilda kandidaters personkampanjer
              för att på det sättet knyta upp de enskilda politikerna inför
              framtida politiska beslut.
            </seg>
            <seg n="a1bf23a8">
              Det är bland annat mot den bakgrunden som vi så hårt och så länge
              nu har drivit att det också i Sverige måste finnas en lag om öppenhet
              om partifinansieringen. Det finns i alla andra civiliserade länder.
              Det handlar om att förebygga korruption. Medborgarna har rätt
              att veta vem som står bakom de olika politiska partierna och deras
              kandidater. Så enkelt är det.
            </seg>
            <seg n="4f4b17ba">
              Det här har Moderaterna och Sverigedemokraterna motsatt sig.
              De är de stora motståndarna till öppenhet kring partifinansieringen.
              Sverigedemokraterna kanske är det för att de vill dölja bruna
              pengar från Tyskland eller från Frankrike vad vet jag? Jag vet
              inte vad deras bevekelsegrunder är. Moderaterna kanske är det
              för att de inte vill berätta varifrån alla deras hemliga bidrag
              kommer.
            </seg>
            <seg n="e5f96649">
              På tio år, åren 20002010, tog Moderaterna emot nästan 100 miljoner
              kronor i privata hemliga donationer nästan 100 miljoner kronor!
              De vill inte redovisa källorna och berätta varifrån pengarna kommer.
            </seg>
            <seg n="00631f2a">
              Här har man slingrat sig som ålar i ett antal år nu för att man
              inte vill genomföra lagstiftning på det här området. När frågan
              senast var uppe i konstitutionsutskottet sköts frågan över till
              partisekreterarkretsen och sade: Ni kan väl diskutera igenom det
              här och försöka komma framåt för att se hur en lagstiftning ska
              kunna se ut. Det var i höstas. Månaderna gick och ingenting hände.
              Man fortsatte att blockera och förhala hela frågan.
            </seg>
            <seg n="f28c323c">
              Till sist tröttnade vi och sade: Om man inte kan komma fram i
              partisekreterarkretsen, all right, då motionerar vi i riksdagen
              om att inrätta en särskild kommission med befogenhet att ta in
              de här uppgifterna från partierna. Då fick Moderaterna eld i baken.
              Det tog bara några dagar tills er partisekreterare Arkelsten skrev
              att ni nu accepterade en lagstiftning. För övrigt avgick hon dagen
              efter. Om det hade med det att göra vet jag inte, men så var det.
            </seg>
            <seg n="1efe233f">
              Sedan tog det några veckor tills vi fick på pränt i riksdagsdokument
              att ni nu lovar att det ska finnas en lagstiftning på plats 2014.
              Gott så, då har vi kommit så pass långt. Det finns ingen anledning
              för oss att bråka i onödan med vårt kommissionsförslag. Men då
              måste jag ändå fråga er i den här debatten: Har ni startat lagstiftningsarbetet?
              När får vi se förslaget? När kommer det? Det börjar bli bråttom
              nu. Det är bara två år till 2014.
            </seg>
            <seg n="8ab4323d">
              Det här är ingen enkel materia; den är rätt komplicerad. När
              man ska utforma en lagstiftning måste det utredas. Man måste ha
              ett remissförfarande. Vi måste ha ett förslag på plats allra senast
              vid den här tiden nästa år. Det gäller att ni börjar jobba på.
            </seg>
            <seg n="79d2e203">
              Min fråga är: Har lagstiftningsarbetet börjat? Hittills har vi
              inte sett någonting, inga direktiv till någon utredning. Ni har
              egentligen inte kommit fram med någonting. Har arbetet börjat?
              När får vi se förslag? Ska ni hålla det löfte som ni har tvingats
              att ge måste ni börja jobba nu.
            </seg>
            <seg n="40b4f940">
              Slutligen, fru talman, har vi inga invändningar mot de små förslag
              de är ju det i mutbrottslagstiftningen som riksdagen nu har att
              ta ställning till. Det är bara små putsningar i marginalen. Vad
              vi lyfter fram är att det måste ske en bredare genomlysning av
              hela detta problemområde, därför att det är ett område där vi
              riskerar att få ökande bekymmer. Och jag har pekat på några sådana
              faktorer: de sociala klyftorna, den organiserade kriminaliteten,
              privatiseringen av välfärdstjänsterna och risken för ökad politisk
              korruption. Det är det som är innehållet i reservation 1 som jag
              härmed yrkar bifall till.
            </seg>
          </u>
          <note n="9c52fe14">
            I detta anförande instämde Kerstin Haglö och Arhe Hamednaca (båda
            S).
          </note>
          <note type="speaker" n="0f59c112">
            Anf. 56 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-c540b4b89395170c-3" n="3eb63f43">
            <seg n="e8621e10">
              Fru talman! Under förra mandatperioden tillhörde jag partisekreterarkretsen.
              Jag var partisekreterare för Miljöpartiet de gröna, och som sådan
              fick jag hantera väldigt många av de diskussioner som vi då hade
              om hur vi gemensamt skulle redovisa våra partibidrag. Det var
              väldigt många hårda diskussioner, men trots allt kom vi några
              steg fram för att hitta hur vi skulle offentliggöra vissa delar.
              Redan då var Moderaterna väldigt tveksamma till att redovisa någonting,
              men vi fick ändå några små delar på plats.
            </seg>
            <seg n="72e80981">
              Det fanns redan då en utredning om en lagstiftning. Jag tyckte
              nog redan då att vi kunde ha infört den, men det var stor tveksamhet
              från de andra partierna inför det.
            </seg>
            <seg n="ce8d06bb">
              Under den tiden tänkte jag själv inte så väldigt mycket mer på
              det. Jag tyckte att det var bra att vi fick en del gemensamma
              regler. Men jag hade nog också lite av inställningen som Morgan
              Johansson redovisade här, att vi i Sverige är ganska befriade
              från korruption.
            </seg>
            <seg n="ab7894f8">
              Så en dag för några år sedan blev jag kontaktad av Europarådets
              enhet mot korruption som gjorde intervjuer här i Sverige med företrädare
              för alla riksdagspartier. Man granskade Sverige utifrån ett korruptionsperspektiv.
              Det var en lång intervju, och jag redogjorde, som sagt, för att
              jag ser Sverige som ett bra land ur ett korruptionsperspektiv.
              Sedan återkom frågan i en lång diskussion med alla partiföreträdare.
              Några intervjuer hade då gjorts. Men redan där fick vi en ganska
              svidande kritik för att vara så otroligt naiva, att vi som ett
              av väldigt få länder inte hade någon form av lagstiftning på plats
              när det gällde stöd och bidrag till partierna. Sedan kom slutredovisningen,
              och även där var det en ganska hård kritik på det här området.
            </seg>
            <seg n="32e96101">
              Under valrörelsen skrev jag ett kort Facebookinlägg om att jag
              tyckte att det var rimligt att få på plats en lagstiftning som
              kräver att man redovisar partistöden. Vi tyckte att summan 10
              000 var en rimlig nivå, och det var något som det hade pratats
              om tidigare. Jag fick då ett svar på Facebook från en gammal kompis
              i Kalifornien som berättade att i Kalifornien har man ett krav
              på att varje bidrag på över 100 dollar ska redovisas. Och det
              är en självklarhet i ett land där partierna och kandidaterna till
              så stor del klarar sig på grund av olika stöd från olika intressenter.
              100 dollar, och vi bråkar om de här jättesummorna!
            </seg>
            <seg n="e0967766">
              Nu finns det äntligen en överenskommelse på plats om att det
              ska bli en lagstiftning som äntligen ska ge oss lite rimliga minimiregler
              för partifinansiering och att den ska finnas på plats till 2014.
              Men jag måste få ställa samma fråga som Morgan Johansson ställde
              här tidigare. Jag skulle vilja höra från allianspartierna hur
              långt det här arbetet har kommit. Som jag ser det vore det ganska
              bra om vi fick någon form av inflytande. Det här är ju en fråga
              som så direkt berör alla partier i riksdagen, så det vore väldigt
              bra om vi kunde bli inblandade lite tidigare och om vi också kunde
              få ett svar på hur det går med direktivskrivande och liknande.
            </seg>
            <seg n="f133e39a">
              Jag kan också tycka att det är lite orimligt att vi i det offentliga
              Sverige tyvärr är nästan lika naiva som jag var innan åthutningen
              från Europarådet. Det är ofta medierna som granskar oss i stället
              för att vi själva har styrsystem som i tid upptäcker till exempel
              sådant som det som hände i Göteborg.
            </seg>
            <seg n="9b652971">
              Jag ser ett stort behov av att vi ska kartlägga hot om och risker
              för utbredd korruption och att vi ska förbättra utbildningen när
              det gäller mutbrottslagstiftningen. Jag vill därför yrka bifall
              både till reservation nr 1 och till reservation nr 2.
            </seg>
          </u>
          <note type="speaker" n="9dc04a2b">
            Anf. 57 CAROLINE SZYBER (KD):
          </note>
          <u who="unknown" xml:id="i-683c09215842cc07-2" n="08ba30e6">
            <seg n="e3ccc021">
              Fru talman! Kampen mot korruption skärps. Alliansen föreslår
              flera åtgärder för att skärpa kampen mot mutbrott och korruption.
              Det har gått nästan 35 år sedan reglerna om mutbrott reformerades
              senast. Sedan dess har det ibland förekommit att lagstiftningen
              kritiserats för att vara svår att tillämpa. Likaså har internationella
              övervakningsorgan vid några tillfällen pekat på större eller mindre
              brister i vårt system. Det är viktigt att lagstiftningen kan tillämpas
              utifrån dagens situation. Vi bekämpar samma problem i dag, men
              situationen ser såklart annorlunda ut i dag än för 30 år sedan.
            </seg>
            <seg n="27cf026d">
              Skulle medborgarnas förtroende för myndigheter, företag, politiker
              eller andra personer svikta, skulle medborgarna börja tvivla och
              skulle korruption och maktmissbruk få fäste förlorar vi något
              mycket centralt för varje gott samhälle känslan av trygghet, rättvisa
              och förtroende.
            </seg>
            <seg n="02c40dab">
              Alliansen har tagit detta på allvar och ändrar därför lagstiftningen.
              Det är viktigt att insatserna anpassas och skärps för att kampen
              mot korruption ska kunna drivas på ett så effektivt sätt som möjligt.
              Jag ska sammanfatta åtgärderna lite kort.
            </seg>
            <seg n="0c797d22">
              För det första ska den krets av personer som kan dömas för att
              ha tagit emot eller gett en muta utvidgas väsentligt och anges
              på ett enklare sätt i lagen. Straff ska nu kunna utdömas när en
              muta tas emot av eller ges till arbetstagare och alla typer av
              uppdragstagare. Den begränsning som tidigare funnits tas nu bort.
            </seg>
            <seg n="11e2ef39">
              För det andra införs en särskild regel för de fall där mutan
              ges till eller tas emot av den som är deltagare eller funktionär
              i en tävling som är föremål för allmänt organiserad vadhållning.
              Straff kan då dömas ut även om mottagaren inte är att anse som
              arbetstagare eller uppdragstagare.
            </seg>
            <seg n="e29cc5e5">
              För det tredje innebär förslagen också att lagen uttryckligen
              ger exempel på omständigheter som kan leda till att tagande eller
              givande av muta ska bedömas som grovt brott. Detta skapar förutsättningar
              för att domstolarna ska kunna döma på ett enhetligare sätt och
              ofta komma upp högre i straffskalan.
            </seg>
            <seg n="0e94515a">
              För det fjärde ska så kallad handel med inflytande straffbeläggas.
              Det kan handla om att en närstående till en beslutsfattare tar
              emot en muta för att påverka honom eller henne i beslutsfattandet.
            </seg>
            <seg n="4ca951f8">
              För det femte införs en ny regel som innebär att straff kan dömas
              ut för vårdslös finansiering av mutbrott. Det kan handla om en
              näringsidkare som ger pengar till en anlitad företrädare och genom
              att brista i sina kontrollåtgärder främjar att företrädaren begår
              mutbrott inom ramen för sin syssla.
            </seg>
            <seg n="05432f13">
              Kort sagt blir det tydligare vad som ska betraktas som ett grovt
              brott. Jag kan inte hålla med om, som tidigare har sagts här i
              dag av till exempel Socialdemokraterna, att det här är små åtgärder.
              Och även om de skulle vara det är de viktiga. Jag tycker också
              att det är bra att man gör den här internationella utblicken,
              för korruption är ett stort problem i många länder. Den har även,
              i Sverige men framför allt internationellt, fått en större uppmärksamhet,
              vilket är positivt.
            </seg>
            <seg n="6736e4a8">
              Vi fick i justitieutskottet i höstas en inbjudan att medverka
              på en FN-konferens gällande just anti-korruption. Den hölls i
              Uzbekistan, och det var inte så många som ville åka, men jag tyckte
              att det lät spännande och intressant. Uzbekistan är ju ett land
              som ligger högt på rankningslistan, och i de här fallen är det
              inte positivt att ligga högt upp, utan det visar att man har väldigt
              stora problem.
            </seg>
            <seg n="6ac3e85b">
              Jag föredrog de här lagstiftningsärendena som då fortfarande
              var förslag och lite av vad remissinstanserna hade sagt. Konferensdeltagarna
              var helt chockade över att vi politiker i Sverige är drivande
              i den här processen. Bland annat åklagarmyndigheten i Georgien
              sade att det är precis så här de vill att deras politiker ska
              göra. Det är självklart att vi ska föregå med gott exempel.
            </seg>
            <seg n="94d24c12">
              Detta för mig in på diskussionen om stöd till partier. Jag tycker
              att det är ett viktigt arbete som har påbörjats. Jag tror att
              det är viktigt att man har de här partisekreterarsamtalen. Jag
              hoppas också att vi får en lagstiftning på plats, men lagstiftning
              kan ta tid, och jag vill lyfta upp hur vi gör i Kristdemokraterna.
              Man kan göra väldigt mycket själv, och det är det vi gör. Vår
              partistyrelse har tagit upp och kommer nu att skapa riktlinjer
              för hur redovisningen ska göras när enskilda personer vill ge
              bidrag direkt till partiet.
            </seg>
            <seg n="aed69684">
              Det finns regler, men det här handlar inte bara om hur finansiering
              och redovisning ska ske internt i partiet, utan det handlar framför
              allt om hur man gör när folk externt vill veta vilka stöd som
              har getts.
            </seg>
            <seg n="363c282b">
              Jag tror att det är viktigt att vi följer frågan, men den ligger
              som sagt snarare i konstitutionsutskottet än i justitieutskottet.
              Jag har fört en dialog med min företrädare där, jag har pratat
              med min partisekreterare, och jag tror som sagt att det går att
              göra mycket själva när det gäller att skärpa reglerna och ha tydligare
              riktlinjer för alla partier internt. Sedan hoppas jag också att
              vi snart får en tydlighet när det gäller finansieringen.
            </seg>
            <seg n="cd35e9f1">
              I ett internationellt perspektiv är bland annat frågan om hur
              franska presidentkandidater har tagit emot pengar uppe på agendan,
              så visst är det en het fråga var man får finansiering ifrån.
            </seg>
            <seg n="3c635af9">
              Sägas ska dock att i ett internationellt perspektiv är vi relativt
              förskonade i Sverige. Enligt min uppfattning är korruptionen i
              många länder det främsta hindret för en sund samhällsutveckling,
              inte minst inom rättsväsendet. I förlängningen kan även demokratiska
              värden sättas ur spel, vilket i sin tur riskerar att en fredlig
              utveckling i ett land kan gå åt fel håll. Uzbekistan, Burma och
              Georgien det finns många exempel på länder som har otroligt mycket
              större problem, så jag tycker att vi ska vara positiva, att vi
              ska se vår lagstiftning som ett föredöme och att vi lagstiftare
              hela tiden ska vilja gå längre för att förebygga korruption.
            </seg>
            <seg n="4ee16624">
              Det är just genom att minimera möjligheterna att ge och att ta
              emot en muta genom att kriminalisera handlingar på ett tidigt
              stadium och att utvidga kretsen av personer som kan bli berörda
              som vi får en så bra lagstiftning som möjligt.
            </seg>
            <seg n="130ab3a9">
              Utöver lagändringarna tar betänkandet också upp ett initiativ
              som alliansregeringen har tagit till ett arbete med att ta fram
              en uppförandekod för näringslivet. Det här är någonting som jag
              tror är väldigt viktigt. Det är en kod för självreglering.
            </seg>
            <seg n="50296fce">
              Jag tycker det är positivt att sådana initiativ har tagits. Lagar
              är viktiga, men det gäller att se till att förebygga och att se
              till att det finns riktlinjer på plats om hur man ska agera i
              olika situationer.
            </seg>
            <seg n="6a40388c">
              Avslutningsvis vill jag kommentera det här om att den ökade privatiseringen
              leder till korruption. Jag måste säga att länder som har fullt
              statligt ägande också har stora korruptionsproblem. Jag tycker
              att vi definitivt måste bli bättre på upphandling. Det är ett
              stort problem att vi har brist på kunskap när det gäller upphandling,
              men sägas bör att de länder där staten äger allt inte är korruptionsfria
              miljöer, vilket Morgan Johansson verkade antyda eller tro. Det
              finns som sagt flera olika områden som vi måste jobba på.
            </seg>
          </u>
          <note n="e5713280">
            Jag yrkar bifall till utskottets förslag i betänkandet och avslag
            på samtliga motionsyrkanden.
          </note>
          <note type="speaker" n="76e2fc37">
            Anf. 58 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-1" n="5cc4fa65">
            <seg n="8258b7e1">
              Fru talman! Nej, Caroline Szyber, det tror jag inte alls! Jag
              bara pekade på att det är mycket pengar som står på spel, att
              det är kontrakt som står på spel och att det handlar om att behålla
              sina vinster. Då finns det också en risk att man försöker ta genvägar.
              Skillnaden gentemot tidigare decennier är att det numera finns
              den typen av vinstintresse i till exempel sjukvården och äldreomsorgen.
              Det fanns inte innan.
            </seg>
            <seg n="84d97bc8">
              Jag pekar på en faktor som ökar risken för korruption, men jag
              drar inga slutsatser i övrigt. Det vill jag säga för att ta dig
              ur den villfarelsen.
            </seg>
            <seg n="087ea8f0">
              Sedan får jag fråga Caroline Szyber: Berättade du när du var
              i Uzbekistan att Sverige är ett land som inte har någon lagstiftning
              när det gäller partifinansiering? Det måste de allra flesta ha
              rynkat på näsan åt och tyckt var underligt. Kanske halkade vår
              gloria som föredöme på området i så fall lite på snedden. Kritiken
              har varit stark, inte minst, som påpekades här tidigare, från
              Europarådets sida.
            </seg>
            <seg n="fb80440a">
              Kristdemokraterna ska ju vara något slags etisk banerförare i
              regeringen. Moderaterna har tagit emot 100 miljoner kronor från
              hemliga bidragsgivare mellan 2000 och 2010. Bara mellan 2004 och
              2006 tog man emot 50 miljoner kronor det har Sven Otto Littorin,
              den tidigare moderate partisekreteraren, berättat för oss som
              man absolut inte vill redovisa. Blir Caroline Szyber inte ilsken
              och tycker att det inte kan vara på det sättet? Rimligen måste
              detta redovisas.
            </seg>
            <seg n="927e089b">
              Jag antar att Caroline Szyber har bättre inblick i regeringsarbetet
              än vad jag har, och därför vill jag fråga: Vet hon någonting om
              ifall det pågår något slags lagstiftningsarbete i regeringen,
              eller är det bara något de sagt för att komma undan debatten och
              förhala frågan några månader till? Pågår det ett beredningsarbete
              i Regeringskansliet? Hur ser det i så fall ut, och när får vi
              se resultatet av det?
            </seg>
          </u>
          <note type="speaker" n="287110f0">
            Anf. 59 CAROLINE SZYBER (KD) replik:
          </note>
          <u who="unknown" xml:id="i-683c09215842cc07-3" n="08ba30e6">
            <seg n="516f1c30">
              Fru talman! Jag vill börja med att säga att jag tror att det
              finns många olika risker och grunder för korruption, och vi ska
              ta dem alla på allvar.
            </seg>
            <seg n="dd99f44d">
              Ja, jag tog upp att vi inte hade någon redovisning. Uzbekistan
              är kanske inte det land man ska jämföra med, och de kanske inte
              heller rynkade på näsan åt just det. De har inte en sådan lagstiftning
              och förstod inte problemet över huvud taget.
            </seg>
            <seg n="5e0aef17">
              Jag tycker att det är problematiskt både med de direkta stöd
              som ges till partier och också mycket av de indirekta stöd som
              ges till partier. I Kristdemokraterna tycker vi att detta är viktigt,
              och vi är övertygade om att det påverkar medborgarnas bild av
              oss politiker och av politiska institutioner. Vi har därför sagt
              att det är viktigt att vi själva till nästa val har tydliga regler
              som är så transparenta och öppna som möjligt. Därför har vi till
              och med sänkt taket. Det har talats om ett belopp på 20 000, och
              vi har sagt att vi ska lägga det så lågt som möjligt. Det är mycket
              viktigt att det finns en redovisning. Redan i dag har vi en intern
              redovisning, men för oss är det viktigt att även ha en extern
              redovisning, att kunna samla saker och lägga upp på hemsidan.
            </seg>
            <seg n="bd967fa4">
              Jag hoppas att vi får en lagstiftning på plats. Det är en lång
              process. Det ska utredas. I ett enigt ställningstagande från konstitutionsutskottet
              sägs också tydligt att även om man tillsätter en kommission får
              den ofta ganska smala befogenheter. Ert förslag, Morgan Johansson,
              behöver inte innebära att processen skyndas på eller att man verkligen
              får den öppenhet som man kanske vill ha. Det viktiga är att lagen,
              när vi väl får den på plats, verkligen är så bra som möjligt.
            </seg>
            <seg n="2c6c8d6a">
              Om det här nu är så viktigt för Socialdemokraterna och Morgan
              Johansson undrar jag varför de inte tidigare tagit tag i problemet.
              Det är lätt att klaga och tycka att saker och ting tar lång tid
              när man sitter i opposition. Jag instämmer och hoppas att vi har
              lagstiftningen till nästa val. Men om det nu är så viktigt och
              prioriterat för er har ni tidigare haft många år på er att instifta
              en sådan lag.
            </seg>
          </u>
          <note type="speaker" n="6aec2afc">
            Anf. 60 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-2" n="5cc4fa65">
            <seg n="59767e49">
              Fru talman! På den första frågan kan jag svara att man ibland
              ser behov växa fram, och då måste man agera. Det är precis det
              vi har gjort. När vi nu ser att det kommer in så stora pengar
              till enskilda partier, pengar som de inte vill redovisa, inte
              vill berätta vem som står bakom, är det ett starkt skäl att agera
              genom lagstiftning.
            </seg>
            <seg n="166aabd5">
              Det räcker inte med det som Caroline Szyber säger om riktlinjer.
              Vi har också i många år haft partiriktlinjer om redovisning. Vi
              har väldigt länge varit öppna med alla våra bokslut och vår ekonomi.
              Det är ingenting konstigt. Skillnaden är att vi med lagstiftning
              får en tillsyn så att vi håller oss till de lagar och regler som
              finns. Dessutom får vi sanktionsmöjligheter.
            </seg>
            <seg n="6a642224">
              När Moderaterna nu exempelvis säger att de inte tar emot pengar
              från juridiska personer, från företag, för det kommer de att säga,
              är det osant. Det finns åtminstone ett exempel på att de gjort
              det. När de säger att de inte tar emot några pengar av juridiska
              personer då kan vi bara lita på deras ord. Det finns ingen tillsyn
              av det. Ingen kan gå in och kolla att det som de säger är sant.
              Det finns heller inga sanktioner om de skulle ljuga om det. Det
              är skillnaden mellan att ha partiinterna riktlinjer och att ha
              en riktig lagstiftning på plats. Därför får vi också den kritik
              vi får.
            </seg>
            <seg n="55b8ea60">
              Det finns bara en väg att gå, Caroline Szyber, och det är att
              få på plats en ordentlig lagstiftning. Därför vill jag återigen
              fråga: Pågår det ett lagstiftningsarbete? När får vi se resultatet
              av det? När får vi se ett lagstiftningsförslag? Eller tänker ni
              dra ut på det så länge att vi plötsligt, ett, tu, tre, står där
              och inte hinner få det på plats före 2014? Är det så strategin
              ser ut?
            </seg>
            <seg n="ae110d2e">
              När kommer lagförslaget? När får vi se det?
            </seg>
          </u>
          <note type="speaker" n="5162cd1b">
            Anf. 61 CAROLINE SZYBER (KD) replik:
          </note>
          <u who="unknown" xml:id="i-683c09215842cc07-4" n="08ba30e6">
            <seg n="ce9761cd">
              Fru talman! Den främsta sanktionen är väl att man inte får medborgarnas
              förtroende. Det är någonting som påverkar oss alla. Det är väl
              det som jag trots allt tycker att vi politiker alltid ska fokusera
              på. Som du sade i ditt anförande, Morgan Johansson, är en anledning
              till att vi i Sverige haft så små korruptionsproblem att vi haft
              stor öppenhet och transparens. Det är någonting som vi värnar
              och ska värna även framöver. När det gäller vikten av sanktioner
              handlar det också om förtroendet ute i samhället.
            </seg>
            <seg n="5e446a6b">
              Jag måste säga att det är lite för mycket att Socialdemokraterna
              står och slår sig för bröstet. Nu talar de om direktfinansiering.
              Det finns ganska många rapporter som talar om deras indirekta
              stöd. Någonstans kan jag känna att vi alla innerst inne vill ha
              en lagstiftning och så mycket öppenhet som möjligt, men då vill
              vi också ha alla korten på bordet. Då går det inte att låta vissa
              personer, för att de kanske är knutna till en viss facklig organisation,
              dela ett visst material. Då går det inte att låta vissa bussas
              hit och dit och sitta och applådera. Då ska vi ha öppenhet och
              transparens på alla områden. Då ska det gälla både det direkta
              stödet och det indirekta stödet. I ert fall, Morgan Johansson,
              tycker jag att man samtidigt kan sätta i fråga ganska mycket av
              det indirekta stödet.
            </seg>
            <seg n="4de10521">
              För min del ser jag verkligen fram emot en lagstiftning, en lagstiftning
              som jag tror att ni senare kommer att känna er lite beklämda av.
              Det är inte bara ett parti i riksdagen som får mycket stöd, såväl
              finansiellt som på andra sätt, utan det är ganska många. För oss
              handlar det om att allt ska upp på bordet. Vi ska inte längre
              ha några gråzoner.
            </seg>
          </u>
          <note type="speaker" n="a29c3c53">
            Anf. 62 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-c540b4b89395170c-4" n="3eb63f43">
            <seg n="dbf68066">
              Fru talman! Jag blir lite orolig när jag hör Caroline Szyber.
              Såvitt jag förstår finns det en politisk överenskommelse. Jag
              talade med vår partisekreterare i går som menade att man i den
              kretsen helt gått bet och att frågan nu helt och fullt ligger
              på Justitiedepartement. När jag lyssnar på Caroline Szyber får
              jag en känsla av att frågan håller på att bollas tillbaka till
              de enskilda partierna, att det återigen är dags för de enskilda
              partierna att visa sin trovärdighet.
            </seg>
            <seg n="c4536e91">
              Vi har gjort det. De flesta av våra partier redovisar vissa saker,
              åtminstone någorlunda. Vi i Miljöpartiet har länge haft etiska
              regler för hur man redovisar, och vi redovisar alla bidrag över
              10 000 kronor.
            </seg>
            <seg n="19208976">
              Det jag verkligen vill veta, Caroline Szyber, är om oenigheten
              inom Alliansen är så oerhört stor att det inte ens kommer fram
              några direktiv till utredningen, eller om vi kan förvänta oss
              att få se direktiven. Helt klart är att vi under lång tid haft
              olika åsikter i frågan, och därför är det viktigt att vi har möjlighet
              att ge input så att vi får lagstiftningen på plats till 2014.
            </seg>
          </u>
          <note type="speaker" n="26104e76">
            Anf. 63 CAROLINE SZYBER (KD) replik:
          </note>
          <u who="unknown" xml:id="i-683c09215842cc07-5" n="08ba30e6">
            <seg n="dd988c53">
              Fru talman! För det första: Frågan tillhör konstitutionsutskottet,
              inte justitieutskottet. För det andra: Frågan har behandlats av
              partisekreterarna, och där har man kommit fram till att man som
              grupp kanske inte kunnat enas om hur den ska regleras. Därför
              för man över den till lagstiftning.
            </seg>
            <seg n="708789cb">
              Jag har personligen hela tiden varit positiv till lagstiftning.
              Det är viktigt med riktlinjer. Därför tycker jag att det är positivt
              att mitt parti nu går ännu längre än det som sagts tidigare. Det
              gäller inte bara etiska riktlinjer utan man ska redovisa i princip
              allt. Det är föredömligt. Jag tycker att det är bra.
            </seg>
            <seg n="2e36f2ae">
              Jag hoppas att vi får fram en lagstiftning till nästa mandatperiod.
              Jag har bara talat med min partisekreterare. Jag har bara talat
              med min partikollega i konstitutionsutskottet. Vi är överens.
              Det är viktigt att det tas fram ett bra underlag, och antagligen
              behöver det göras en utredning. Det är viktigt att vi får fram
              en lagstiftning.
            </seg>
            <seg n="45f61395">
              Tiden är knapp. Jag är den första att hålla med om det. Vi talar
              hela tiden om vikten av beredning och utredning. Det är alltid
              viktigt att saker och ting görs rätt. Ska vi göra detta och det
              ska redovisas på ett bra sätt måste det också vara väl underbyggt.
              Jag är väl medveten om att klockan tickar.
            </seg>
            <seg n="cbe30fa3">
              Jag har inte haft något samtal med justitieministern. Vi har
              inte diskuterat detta i allianskretsen. I mitt fall beror det
              på att det här inte är en fråga som ligger på vårt bord i justitieutskottet.
              För mig som rättspolitisk talesperson är den inte aktuell. Om
              den berörts i konstitutionsutskottsalliansen eller i partierna
              vet jag inte. Jag vet bara om de diskussioner som jag själv deltagit
              i. Frågan ligger inte på vårt bord så det är kanske naturligt
              att jag inte varit en del av de diskussionerna.
            </seg>
            <seg n="4d4ae28f">
              Återigen: Jag hoppas att vi får en lagstiftning så fort som möjligt.
            </seg>
          </u>
          <note type="speaker" n="14f84cd4">
            Anf. 64 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-c540b4b89395170c-5" n="3eb63f43">
            <seg n="8dc65c57">
              Fru talman! Nu blir jag ännu mer bekymrad. Trots allt är det
              justitieutskottets betänkande vi debatterar i dag, och trots allt
              är det en fråga som i dag är flyttad till justitieministern. Jag
              tycker att det är rimligt att man kommer förberedd och har pratat
              med de kolleger som bereder detta, så att vi kan få svar på hur
              det går med lagstiftningen.
            </seg>
            <seg n="2a141049">
              Jag inser att jag inte kommer längre med Caroline Szyber i den
              här frågan i dag, men jag är oerhört bekymrad, måste jag säga,
              för hur detta kommer att gå framåt.
            </seg>
          </u>
          <note type="speaker" n="1e97a3aa">
            Anf. 65 CAROLINE SZYBER (KD) replik:
          </note>
          <u who="unknown" xml:id="i-683c09215842cc07-6" n="08ba30e6">
            <seg n="2dc657c3">
              Fru talman! Det är en överdriven oro. Om jag ska vara ärlig är
              det så här: Detta ligger på bordet för att det har kommit en följdmotion
              som berör någonting som inte ingår i vårt område. Ett enigt konstitutionsutskott
              var otroligt tydligt med att detta inte ligger inom justitieutskottets
              beredningsområde.
            </seg>
            <seg n="04e6acde">
              Vi kan diskutera hur mycket som helst. Vi kan här och nu diskutera
              den stora ungdomsarbetslösheten, som jag är upprörd över, och
              andra viktiga valfrågor som vi tror att vi kommer att ta upp.
              Men detta ligger inte inom justitieutskottets beredningsområde.
              Det är en följdmotion, som vi dessutom hänsköt till konstitutionsutskottet
              just för att det inte enbart låg inom justitieutskottets beredningsområde.
              Om det är därifrån oron kommer för att vi inte har koll på allting
              undrar jag vad det är som diskuteras.
            </seg>
            <seg n="984da7df">
              Jag säger bara från vår sida att också jag hoppas att vi får
              fram en lagstiftning till nästa val. Jag rekommenderar alla oroade
              partiföreträdare att ta kontakt med sina partisekreterare. Jag
              tror att den bästa möjligheten är att den grupp som har hänskjutit
              frågan till ansvarig minister för lagstiftning följer upp detta
              och ser till att det sker. Vi i våra respektive partier ska också
              se till att påskynda processen.
            </seg>
          </u>
          <note type="speaker" n="3d97a700">
            Anf. 66 PIA HALLSTRÖM (M):
          </note>
          <u who="pia_hallstrom_45ab60" xml:id="i-1d584a8c79d90fc4-0" n="a649017f">
            <seg n="34c1c635">
              Fru talman! I Sverige lever vi gärna i tron att vårt land i stort
              sett är fritt från korruption. Men ibland uppmärksammas fall som
              får oss att inse att Sverige inte på något sätt är skyddat från
              korruption.
            </seg>
            <seg n="c51fbcd8">
              Tjänster, gentjänster, mutor, gåvor korruptionen har många ansikten,
              och på senare år har det blivit ett allt hetare kriminalpolitiskt
              ämne, både nationellt och internationellt. Korruption är en form
              av maktmissbruk. Genom att ta emot mutor missbrukar muttagaren
              sin ställning och makt, och det är just vad mutgivaren vill: att
              mutor ska förmå någon att missbruka sin makt och position. Den
              vanligaste situationen är att mutor ges i utbyte mot att muttagaren
              agerar för ett visst beslut. Det kan gälla en upphandlare som
              mutas för att se till att ett visst företags produkter köps in.
              Men korruptionen är mer utbredd än så.
            </seg>
            <seg n="c53a5938">
              Maktmissbruket är också grunden till att korruptionsbrottsligheten
              anses särskilt allvarlig. Till skillnad från mycket annan traditionell
              kriminalitet begås dessa brott av personer som vi förutsätts lita
              på och har tilldelat makt i syfte att de ska förvalta den på bästa
              sätt.
            </seg>
            <seg n="8f2c4e41">
              Kampen mot korruption kan i många fall drivas längre än vad som
              skedde för 35 år sedan, när mutbrottslagstiftningen senast ändrades.
              Insatserna behöver därför anpassas och skärpas. Det ska vara nolltolerans
              för korruption i Sverige.
            </seg>
            <seg n="762072b5">
              Regeringen beslutade den 19 mars 2009 att tillsätta en särskild
              utredare med uppdrag att bland annat se över den straffrättsliga
              regleringen av det handlande som bestraffas som mutbrott och bestickning.
              Syftet med översynen var att åstadkomma en modernare och mer ändamålsenlig
              och lättillgänglig reglering med tydliga kriterier för straffansvar.
              Utredningens bedömning överensstämmer i sina huvuddrag med regeringens.
            </seg>
            <seg n="23a2d830">
              Fru talman! Regeringens förslag innebär bland annat att den krets
              av personer som kan dömas för att ha tagit emot eller gett en
              muta utvidgas och anges på ett enklare sätt i lagen. Straff ska
              nu kunna dömas ut när en muta tas emot av eller ges till arbetstagare
              och alla typer av uppdragstagare. I fråga om uppdragstagare har
              tidigare gällt en begränsning till bara vissa kategorier.
            </seg>
            <seg n="d582dac2">
              En särskild regel införs för fall där mutan ges till eller tas
              emot av den som är deltagare eller funktionär i en tävling som
              är föremål för allmänt anordnad vadhållning. Straff för tagande
              eller givande av muta ska då kunna dömas ut även om mottagaren
              inte är arbetstagare eller uppdragstagare.
            </seg>
            <seg n="b616fc4d">
              Så kallad handel med inflytande ska straffbeläggas. Det skulle
              till exempel vara en närstående till en beslutsfattare som tar
              emot en muta för att påverka honom eller henne i beslutsfattandet.
            </seg>
            <seg n="a956151b">
              Enligt en ny regel ska straff också kunna dömas ut för vårdslös
              finansiering av mutbrott. Ett exempel på detta är en näringsidkare
              som ger pengar till en anlitad företrädare och genom att brista
              i sina kontrollåtgärder främjar att företrädaren begår mutbrott.
            </seg>
            <seg n="8f130f7c">
              Fru talman! De presenterade åtgärderna har alla förutsättningar
              att tillsammans leda till en effektivare bekämpning av korruption,
              till gagn för rättssäkerhet, fri och rättvis konkurrens och integriteten
              i beslutsfattandet inom samhällets alla sektorer.
            </seg>
          </u>
          <note n="4e481e81">
            Jag yrkar därför bifall till propositionen i dess helhet.
          </note>
          <note type="speaker" n="1a348949">
            Anf. 67 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-3" n="5cc4fa65">
            <seg n="f251af4e">
              Fru talman! Pia Hallström berör inte med ett ord frågeställningen
              om partifinansiering. Hon kanske tycker att det inte är vårt område,
              att justitieutskottet inte har med detta att göra och att detta
              är en fråga för KU, liknande det som Caroline Szyber alldeles
              nyss gav uttryck för i replikskiftet.
            </seg>
            <seg n="c07c7a8a">
              Jag vill därför påminna om att det faktiskt finns ett fall där
              en riksdagsledamot blivit dömd för mutbrott. Moderaten Per-Richard
              Molén i Sundsvall dömdes i tingsrätten för mutbrott för att han
              gick ut till ett antal företag inför valet 1994 och sade: Om ni
              ger mig pengar till min kampanj kan jag hjälpa er när jag kommer
              till riksdagen! Han fick pengar bland annat av skogsbolaget SCA.
              Sedan friades han i hovrätten; man menade att den handling han
              begått inte var av den kvalifikationsarten att man kunde döma
              honom för den.
            </seg>
            <seg n="34d6dd5a">
              Detta visar att det här mycket väl har bäring på mutproblematiken.
              Partifinansieringen, mutfrågorna och korruptionsfrågorna hänger
              ihop.
            </seg>
            <seg n="00904fab">
              Ni moderater har tagit emot 100 miljoner kronor på tio år från
              privata och hemliga bidragsgivare. Ni har inte velat redovisa
              bidragen och har motarbetat lagstiftning i ett antal år. Nu säger
              ni med anledning av det här betänkandet att ni ska ta fram lagstiftning
              som kan vara på plats 2014. Men innebär det jag hör nu att det
              svajar loss på regeringssidan? Caroline Szyber sade alldeles nyss
              att hon hoppades att det skulle komma fram en sådan lagstiftning.
            </seg>
            <seg n="fc9513d0">
              Lovar ni att det ska fram en sådan lagstiftning fram till 2014?
              Står ni för det löftet, eller börjar ni nu svaja i det också?
            </seg>
          </u>
          <note type="speaker" n="3dbee7ff">
            Anf. 68 PIA HALLSTRÖM (M) replik:
          </note>
          <u who="pia_hallstrom_45ab60" xml:id="i-1d584a8c79d90fc4-1" n="a649017f">
            <seg n="c53da71d">
              Fru talman! Morgan Johansson vet att detta inte är sant. Det
              finns endast ett parti i riksdagen som motsätter sig en granskning
              av partistödet.
            </seg>
            <seg n="657c5ad6">
              Frågan är om Morgan Johansson själv vill att man vänder på alla
              stenar. Ni har sökt tillstånd för att driva pokerspel på nätet.
              Vi tycker att det är ett tvivelaktigt sätt att dryga ut partistödet.
              Du pratade tidigare här om etik med Caroline Szyber. Jag undrar
              om det är etiskt riktigt att få folk att spela bort sina pengar
              på nätet.
            </seg>
            <seg n="94bfd30d">
              Det är självklart att vi har som målsättning att detta ska vara
              på plats före 2014.
            </seg>
          </u>
          <note type="speaker" n="89a07f1b">
            Anf. 69 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-4" n="5cc4fa65">
            <seg n="8ed3a65f">
              Fru talman! Har lagstiftningsarbetet påbörjats? När får vi i
              så fall se utredningsdirektiv och en departementspromemoria? Det
              börjar dra ut på tiden. Det är bara två år kvar. Bland annat ska
              grundlagsaspekterna vägas in i frågan. Det är inte alls någon
              lätt materia.
            </seg>
            <seg n="026474bb">
              Pia Hallström försöker blanda in lotteriverksamheten. Det är
              något slags försök att komma undan hela frågeställningen. Vad
              ni har inriktat er på är de socialdemokratiska lotterierna. Vi
              säljer skraplotter på våra möten. Det ni moderater försöker köra
              med är att ni lovar att redovisa de 100 miljoner som ni tar emot
              som privata och hemliga donationer om vi socialdemokrater slutar
              sälja skraplotter på våra möten. Den gubben går inte. Det fungerar
              inte.
            </seg>
            <seg n="9dbf54db">
              Vi säger så här: Vi är inte rädda för öppenheten. Granska oss
              på alla sätt, på längden, på tvären, direkt, indirekt och vad
              ni än kan hitta på! Granska oss, gör det! Men ta fram en lagstiftning.
              Starta det, så att de riktlinjer som finns inte bara blir papperstigrar.
              Med en lagstiftning får du sanktionsmöjligheter. Du får också
              möjligheter till tillsyn och en ordentlig renhållning.
            </seg>
            <seg n="bd4b73b9">
              Jag är på sätt och vis glad för att Pia Hallström inte upprepade
              det som justitieministern brukade säga, att Moderaterna inte tar
              emot pengar från juridiska personer. Ni har faktiskt redan erkänt
              att ni har gjort det i åtminstone ett fall. Det gäller Stiftelsen
              Fria Media som gav er 820 000 kronor för några år sedan. Det är
              ett slags bulvanföretag som samlar in pengar från olika medieföretag
              för att driva olika sakfrågor.
            </seg>
            <seg n="e397e1f7">
              Med en lagstiftning på plats kommer ni inte längre undan. Då
              måste ni redovisa allting och också sådant som kanske har kommit
              till ert parti på underliga vägar.
            </seg>
          </u>
          <note type="speaker" n="3889618b">
            Anf. 70 PIA HALLSTRÖM (M) replik:
          </note>
          <u who="pia_hallstrom_45ab60" xml:id="i-1d584a8c79d90fc4-2" n="a649017f">
            <seg n="e7844a50">
              Herr talman! Morgan Johansson försöker att bagatellisera detta
              till att det är någon sorts skraplotter man säljer på sina interna
              möten. Att söka ett tillstånd för att bedriva pokerspel på nätet
              kan väl aldrig vara skraplotter. Jag undrar om det verkligen är
              så att Morgan Johansson vill vända på alla stenar och vem det
              är som är rädd för vad det är som kommer fram.
            </seg>
          </u>
          <note type="speaker" n="7c55609d">
            Anf. 71 JOHAN PEHRSON (FP):
          </note>
          <u who="johan_pehrson_6b4d75" xml:id="i-3775f2ae586b17a9-0" n="afe9e212">
            <seg n="5b04e885">
              Herr talman! Vi har i dag att diskutera något som är väldigt
              centralt. Det handlar om hur man fattar beslut i politiken, i
              organisationer, i det offentliga och i näringsliv och vilken påverkan
              som är acceptabel. Det är klart att det är mängder av människor,
              kommersiella krafter och andra krafter som utmanar och hela tiden
              vill påverka beslutsfattare i allmänhet och kanske inte minst
              också oss här i riksdagen.
            </seg>
            <seg n="96e0b32f">
              Ska vi vara helt ärliga, titta på var och en av er här, är det
              inte någon som någon gång har ätit en litet för god lunch som
              någon annan har betalat? Alla ser glada ut här. Det kan vara så.
              Människor är på oss hela tiden. De vill i regel att vi ska höja
              några ersättningar, subventionera någon verksamhet eller faktiskt
              sänka en och annan skatt. Det brukar vara det som det ofta handlar
              om.
            </seg>
            <seg n="80c2f392">
              Detta tycker jag är rimligt. Jag tycker att det är bra. Jag har
              mycket nytta av de påverkansorganisationer som vill träffa mig
              och ge olika syn på saker och ting. Men vi måste komma ihåg att
              det som gör att vi för Sverige och medborgarnas intresse framåt
              handlar om att vi känner en riktig gräns. Var går gränsen för
              vad som är okej? Hur håller man den mur uppe som gör att man aldrig
              riskerar att få ett beroende som inte är sunt?
            </seg>
            <seg n="8f11afb5">
              Det gavs nyss här från talarstolen ett par exempel på politiska
              historier. Morgan Johansson nämnde en moderat riksdagsledamot.
              En viktig annan diskussion som uppstod var när en socialdemokratisk
              minister utan lägenhet i Helsingfors helt plötsligt fick en lägenhet
              av ett stort pensionsbolag. Det tyckte man var konstigt.
            </seg>
            <seg n="76ca62d1">
              Det fanns en massa människor som stod i en enorm kö och sökte
              bostäder men inte fick några bostäder. Varför fick hon helt plötsligt
              en bostad? Vad förväntades hon göra för det pensionsbolaget? Ja,
              inte vet jag säkert ingenting. Men vi måste upprätthålla den gränsen.
              Det är därför vi har den här debatten.
            </seg>
            <seg n="f136f593">
              Historiskt har Sverige haft en lagstiftning. Flera av oss som
              nu sitter i kammaren var inte ens födda när nuvarande lagstiftning
              kom på plats. Det har hänt en hel del sedan dess. Därför har jag
              och Folkpartiet i snart ett årtionde argumenterat för att vi behöver
              modernisera, samla lagstiftningen och ringa in fler områden som
              är problematiska.
            </seg>
            <seg n="0cfd21a7">
              Det kan inte vara så som det var, att man i en maktposition kan
              få ta emot lägenheter från stora bolag och påstå att en hyresrätt
              mitt i Helsingfors inte har något värde. Det har inte med verkligheten
              att göra.
            </seg>
            <seg n="2617544e">
              Vi fällde läkare som hade räddat livet på människor och gjort
              livsviktiga operationer. De fick en liten glasskål som tack, en
              ren tacksamhetsgåva, efter operationen. De människorna har dömts
              i Sverige. Det är ett väldigt konstigt system där man silar mygg
              och släpper igenom elefanter.
            </seg>
            <seg n="f35eef5d">
              Jag tycker att vi med den lagstiftning som nu redovisats från
              talarstolen på ett mycket skickligt sätt ringar in detta. Som
              jag har förstått det är det hittills ingen i oppositionen som
              har några större synpunkter på innehållet.
            </seg>
            <seg n="c675cb06">
              Frågan som togs upp i en reservation om huruvida korruptionen
              är tillräckligt kartlagd håller på att beredas. Det görs sådana
              undersökningar. Det kommer fram i alla de diskussioner och händelser
              som vi de facto har sett runt om i kommuner där politiker ibland
              har haft lite svårt att sätta den gräns som är så viktig att sätta
              för var och en av oss.
            </seg>
            <seg n="08af6f2e">
              Jag håller verkligen med Morgon Johansson om den internationella
              utblick som man kan göra. Sveriges välstånd och att vi har rest
              oss från att vara ett av världens fattigaste länder till att vara
              ett av världens rikaste beror på allt från folkbildning till fritt
              näringsliv, oberoende organisationer, rätten att bilda fackföreningar
              och mängder av saker.
            </seg>
            <seg n="b9dee7b2">
              En bärande sak är just ämbetsmannasynen och öppenheten. Offentlighetsprincipen
              har gagnat denna nation på ett sätt som vi inte riktigt kan förstå.
              Det har burit fram att man vet att det inte finns någon möjlighet
              att i offentlig tjänst göra några konstigheter. Sannolikheten
              är att det finns en skicklig journalist som letar i mina räkenskaper
              och kan hitta någonting.
            </seg>
            <seg n="9b7f1ddd">
              Vi ska vara väldigt tacksamma för detta. Det leder till att Sverige
              inte har en fungerande infrastruktur på det klassiska sättet när
              det gäller utbildning, vägar, it eller vad det nu är. Det handlar
              om den mentala infrastrukturen. Vi har ett rättssystem som är
              någorlunda funktionellt. Detta driver fram en kultur som i huvudsak
              tack och lov ännu är okurrupt. Det ska vi vara väldigt tacksamma
              för.
            </seg>
            <seg n="6e807fae">
              Däremot tränger omvärlden på. Sverige är en del av globaliseringen.
              Oavsett om vi talar om läkare, byggföretag, tidnings-vd:ar, arenabyggare,
              skadereglerare eller vad det nu kan vara är risken att det finns
              en undersprissättning. Det kan vara en gåva, en tjänst, en resa
              kanske till något afrikanskt land, kanske till Sydafrika med någon
              byggubbe i ett aktuellt fall, som politiker ägnar sig åt som blir
              lite tveksamt. Varför fick man detta? Vad gjorde man för tjänst?
            </seg>
            <seg n="338b950e">
              Vi måste vara vaksamma. Den kartläggning från Statskontoret som
              redovisas är viktig och det arbete som bedrivs. Det efterlystes
              i en reservation utbildning. SKL bedriver veckovis kurser med
              sina centrala ledningar för att jobba mot det som vi har sett
              fallera på några ställen. Det är en väldigt viktig verksamhet
              som bedrivs där.
            </seg>
            <seg n="3978065b">
              Vi är tydliga i våra partier. Det är flera partier som gör skickliga
              saker för att se till att partierna helt enkelt inte drar till
              sig mutkolvar som kandidater. Det vill vi inte ha. Vi vill ha
              personer som på eget mandat fattar beslut.
            </seg>
            <seg n="cbd97837">
              För Folkpartiets del är den fråga som har varit uppe här i kammaren
              om partifinansiering viktig. Det har inte med detta ärende att
              göra men är högst intressant, och det med rätta. Jag lyssnade
              med intresse på och delar den åsikt som Socialdemokraterna för
              fram att vi behöver komma fram med detta före valet 2014. Det
              är Folkpartiets bestämda uppfattning.
            </seg>
            <seg n="ab280929">
              Vi har genom åren argumenterat med både socialdemokrater och
              moderater. Det är svåra gränsdragningar. Jag har respekt för frågan
              om partihemlighet. Jag tycker att det är väldigt bra att man inte
              har en partibok fasttryckt någonstans i ansiktet eller tatuerad.
              Det är viktigt att vara tydlig med att människor kan stödja ett
              politiskt parti utan att detta alltid behöver redovisas.
            </seg>
            <seg n="36ddffd5">
              Var ska gränsen gå? Ska den gå vid 5 000 kronor, 10 000 kronor
              eller 20 000 kronor? Vad vet jag. Det får vi diskutera. Frågan
              bereds nu hos justitieminister Beatrice Ask. Det sker framför
              allt inte inom ramen för vårt utskotts ansvarsområde.
            </seg>
            <seg n="55c87c61">
              Det handlar om att hitta balansen. Ett parti som Socialdemokraterna
              som med näbbar och klor slogs för kollektivanslutning för inte
              så länge sedan jag var till och med född då har svårt att förstå
              detta: Oj, kan man inte ägna sig åt tvångsanslutning?
            </seg>
            <seg n="f72e40b0">
              Då har man en annan syn på detta med valhemlighet och respekt
              för andras pengar. Den frågan har lyfts upp lite i några replikskiften.
              Jag tycker att det är väldigt bra med fackföreningar.
            </seg>
            <seg n="7ad69f66">
              Om personer engagerar sig i ett LO-förbund, som jag gärna uppmuntrar
              människor att göra, är det lite konstigt att de med deras resurser,
              om de väljer att rösta på Folkpartiet, sliter hårt och bygger
              svensk industri, är tvungna att finansiera låt oss säga Morgan
              Johanssons valkampanj.
            </seg>
            <seg n="811cbc96">
              Det kan ju flera människor tycka är helt snurrigt. Jag tillhör
              dem som tycker så. Därför måste också detta perspektiv lyftas
              in.
            </seg>
            <seg n="53b145a5">
              Herr talman! Jag kan konstatera att det finns ett brett stöd
              för propositionen och för betänkandet. Jag tycker att invändningarna
              är värda att diskutera men att de är väl bemötta vad gäller både
              kunskapsspridning och analys av behovet. Det är ett glatt steg
              att vi tydliggör och skärper synen på vad som är korruption och
              mutbrott i vårt land.
            </seg>
          </u>
          <note type="speaker" n="7ef10484">
            Anf. 72 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-06349cd75e958ad3-0" n="5cc4fa65" next="i-cdb12f3fe2ad1638-0">
            <seg n="77d18bc6">
              Herr talman! Jag vill bara välkomna Johan Pehrsons tydlighet
              när det gäller frågeställningen om partifinansieringen. Jag uppfattar
              det du alldeles nyss sade i talarstolen som ett löfte om att det
              ska finnas en lagstiftning på plats 2014. Jag antar att du då
              också kan tala för Alliansen och att ni står fast vid det löftet.
              Det är jättebra.
            </seg>
            <seg n="44dc5088">
              Det finns alltid gränsdragningsproblem. Men dra inte in kollektivanslutningen!
              Det var över 20 år sedan vi avvecklade den.
            </seg>
          </u>
          <note n="0ec14b2a">
            (JOHAN PEHRSSON (FP): Du var född då.)
          </note>
          <u who="morgan_johansson_eeee30" xml:id="i-cdb12f3fe2ad1638-0" n="5cc4fa65" prev="i-06349cd75e958ad3-0">
            <seg n="f618b06e">
              Ja, jag var född då. Man börjar bli gammal; så är det. Men det
              är för över 20 år sedan. Den frågeställningen är borta för länge
              sedan, får man väl säga.
            </seg>
            <seg n="2dd69bf3">
              Det är klart att det finns gränsdragningar. Tänk till exempel
              på när man ställer upp i valet och under valrörelsen väljer att
              jobba för ett parti i stället för där man jobbar! Men vi famlar
              inte bara i mörkret här. Nästan alla andra länder har någon form
              av lagstiftning som reglerar detta. Man kan börja med att titta
              på just nästan alla andra länder, åtminstone i Europa, och hur
              deras gränsdragningar ser ut. Hur har de löst problemen? Hur tittar
              de på direkta och indirekta stöd och sådant? Det finns massor
              av kunskap att hämta här, och det kan man göra ganska snabbt,
              skulle jag vilja säga.
            </seg>
            <seg n="2e707783">
              Det problematiska kan möjligen vara att göra grundlagsavvägningen.
              Är detta något som måste få grundlagsaspekter? Det får vi återkomma
              till i så fall, men vi famlar inte i mörkret när det gäller lagstiftningen.
            </seg>
            <seg n="b2c6a728">
              Problematiken finns. Om en organisation stöder ett politiskt
              parti är det då ett problem om jag är med i denna organisation
              fast jag själv kanske inte stöder partiet? Om det företag som
              jag jobbar för stöder ett politiskt parti som jag därmed indirekt
              är med om att stödja är det ett problem? Vi vill inte förbjuda
              denna typ av stöd från organisationer eller från enskilda, till
              exempel. Men det är just därför det måste vara öppet. Alla måste
              kunna känna till det, och medborgarna har rätt att veta vilka
              intressen det är som står bakom olika partier.
            </seg>
          </u>
          <note type="speaker" n="3f6c14f0">
            Anf. 73 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-3775f2ae586b17a9-1" n="afe9e212">
            <seg n="2c8226c3">
              Herr talman! Jag säger absolut att Folkpartiets mål är 2014.
              Jag kan tänka mig en gräns på både 20 000 och 10 000 kronor. Vi
              kan diskutera detta och om det ska indexregleras eller inte. Men
              det ska hålla under lång tid, så det gäller att vi sätter nivån
              rätt. Det kanske ska bli 15 000.
            </seg>
            <seg n="270fdda9">
              Nu är det hela överlämnat till Justitiedepartementet. Det har
              ju inte varit så framgångsrikt. Trots att partisekreterarna jobbade
              länge och hårt med detta har det kört fast. Det är klart att det
              finns motstridiga intressen; det behöver vi inte försöka dölja.
            </seg>
            <seg n="45733be6">
              Detta är centralt. Jag tycker att det är ett problem om det finns
              vissa kyrkor som ger vissa partier pengar eller om det finns vissa
              partier i andra länder som ger vissa partier pengar. Det är ett
              problem om det finns stora organisationer som ger vissa partier
              pengar eller annat stöd eller om det finns direkta kontantöverföringar
              från organisationer eller företag. Det kan för den delen också
              gälla sådant som har förekommit någon gång i folkpartikretsar
              att man har fått väldigt mycket rabatt på en annons. Det är samma
              stöd.
            </seg>
            <seg n="26a0dc92">
              Det där måste rensas bort eller, som Morgan Johansson säger,
              göras tydligt så att människor får se hur det är. Vilkas intressen
              är det man tjänar? I grunden handlar det om att värna den styrka
              som gör att Sverige i dag trots att det ibland inte låter så på
              oppositionen är det land som enligt FN är bäst att leva i. Om
              det är det bästa landet att dö i vet vi inte så mycket om än men
              det är åtminstone det land som är bäst att få födas och leva i.
              Detta ska vi värna. Det handlar inte bara om ersättningsnivåer,
              arbetstillfällen och så vidare som vi alla är överens om ska vara
              så bra som möjligt och bli fler. Det handlar också om infrastrukturen
              det lite osynliga och okorrupta. Det är det som gör att Sverige
              i dag inte är i den situation som många länder i södra Europa
              befinner sig i nu med ren katastrof.
            </seg>
          </u>
          <note type="speaker" n="aa9f61d0">
            Anf. 74 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-5" n="5cc4fa65">
            <seg n="2680bea0">
              Herr talman! Vi kanske också återigen ska lyfta fram att det
              inte bara handlar om den statliga nivån. Det handlar i minst lika
              stor utsträckning om den kommunala och den regionala nivån. Ta
              bara en byggherre i en kommun som gärna vill ha sina projekt bifallna.
              Det finns naturligtvis en lockelse i att säga att man är beredd
              att gå in med pengar i ett parti och därmed få en indirekt hållhake
              på detta parti inför kommande mandatperiod.
            </seg>
            <seg n="dd1104c3">
              Det är klart att väljarna har rätt att veta om sådant förekommer.
              Det måste också finnas en kontrollverksamhet. Det får inte bara
              vara något slags muntliga löften om att man redovisar allt. Det
              ska finnas en tillsynsmöjlighet och sanktionsmöjlighet för den
              som bryter mot reglerna. Det finns alltså mycket att göra när
              det gäller detta, och det finns massor med information och bedömningar
              som har gjorts i andra länder som jag tycker att vi kan ta del
              av.
            </seg>
            <seg n="586f264f">
              Jag ser som sagt fram emot hur lagstiftningen sedan ska kunna
              se ut. Jag vill ändå passa på att fråga Johan Pehrson om han känner
              till att det har inletts något lagstiftningsarbete i Regeringskansliet.
              Har det skrivits någonting över huvud taget? Finns det ett utkast
              till en departementspromemoria? Finns det ett direktiv till någon
              utredning?
            </seg>
            <seg n="ecff33d6">
              Det börjar som sagt dra ut på tiden. Om vi ska uppfylla vårt
              gemensamma löfte eller det löfte som ni nu har lämnat till oss
              om att ha detta på plats till 2014 börjar tiden rinna ut eftersom
              det är en del gränsdragningar som måste göras, som sagt. Känner
              Johan Pehrson till att detta arbete har inletts? Och vet han när
              vi kan få se ett lagförslag?
            </seg>
          </u>
          <note type="speaker" n="ec4e038f">
            Anf. 75 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-3775f2ae586b17a9-2" n="afe9e212">
            <seg n="00535dc3">
              Herr talman! Ärligt talat vet jag inte exakt när det kommer att
              komma. Men jag kan försäkra Morgan Johansson att detta för Folkpartiet
              liberalernas del är ett återkommande samtal. Vi tycker att det
              är centralt att vi får detta på plats till 2014. Om det kommer
              om en, två eller tre månader är vi mer inriktade på att direktiven
              ska ha den kvalitet som är nödvändig för att det ska bli en bra
              utkomst totalt sett när vi är färdiga.
            </seg>
            <seg n="04712479">
              För oss är detta angeläget. Det är viktigt att vi håller politiken
              ren. Det är vad detta handlar om, även om dagens debatt har handlat
              om att hålla hela samhället rent. Man ska komma ihåg att korruptions-
              och mutlagstiftningen också gäller politiker, vilket Morgan Johansson
              själv har nämnt. Detta är ingenting som man kommer undan. Oavsett
              lag om partifinansiering gäller mutlagstiftning. Man får inte
              säga: Röstar ni på oss ska Kommunal få skriva om den ena eller
              den andra lagen! Man får inte säga: Röstar ni på oss ska kemiindustrin
              få bestämma våra positioner i EU! Så får man inte heller göra
              med gällande lagstiftning.
            </seg>
            <seg n="5b3080a5">
              Jag försäkrar att partifinansiering är centralt. Det är viktigt.
              Vi bör se till att vi uppfyller våra internationella förpliktelser.
              Därför bör detta vara på plats 2014. Jag lovar Morgan Johansson
              att vi kommer att göra allt från Folkpartiets sida för att det
              ska vara på plats då.
            </seg>
          </u>
          <note type="speaker" n="66ba3b49">
            Anf. 76 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-c540b4b89395170c-6" n="3eb63f43">
            <seg n="913689bb">
              Herr talman! Även jag är glad att Johan Pehrson trycker på. Folkpartiet
              har varit ett av de partier inom Alliansen som har önskat en lagstiftning.
              Det är vi glada för. Jag hoppas att vi kan lita på att det är
              inom tidshorisonten en till tre månader som det händer. Vi är
              nyfikna på att få reda på vartåt det här lutar. Det är därför
              vi ligger på lite extra.
            </seg>
            <seg n="42ce0d64">
              Jag kan ändå inte riktigt låta bli att ställa en fråga till Johan
              Pehrson, för vi har fått så otroligt olika signaler från de tre
              olika alliansföreträdarna här: Är ni verkligen fortfarande så
              himla oeniga om lagstiftning som ni har gett uttryck för här i
              kammaren i dag? Tycker en del av er fortfarande att frågan ska
              tillbaka till partisekreterarna och en del att vi ska ha en lagstiftning?
              Eller finns det en gemensam grundinställning hos allianspartierna
              om att det ska bli en lagstiftning och att den snabbt ska komma
              på plats så att vi kan lita på det här med valet 2014?
            </seg>
          </u>
          <note type="speaker" n="1e659496">
            Anf. 77 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-3775f2ae586b17a9-3" n="afe9e212">
            <seg n="666ce0cd">
              Herr talman! Det förs samtal på partisekreterarnivå, och det
              beror på att man vill ha en bred enighet. Man vill att det ska
              finnas en överenskommelse och att en proposition som så småningom
              läggs fram ska gå igenom. Vi vill inte ha den situation som råder
              i dag där det blir de här krystade lite halvsökta konflikterna
              om reservationer. Detta är viktigt. Vi måste se till att vi har
              en bred enighet.
            </seg>
            <seg n="a46fb193">
              Därför tycker jag att det vore bra om vi kunde sy in i stort
              sett alla partier. Jag har ingen förhoppning om att det ska bli
              alla partier, för som har redovisats här i kammaren nu finns det
              partier som är emot detta. Man tycker inte att det här ska framgå,
              och vi får väl snart höra varför. Men vi andra säger att detta
              är rimligt och att vi är beredda att se på en lagstiftning.
            </seg>
            <seg n="190f7a9a">
              Jag kan inte ge dig mer svar än så. Jag föreslår att Agneta Börjesson
              interpellerar justitieministern ännu en gång för att få hela detta
              schema. Jag kan inte svara på det. Ni har också samarbetat med
              andra partier, dock inte i en koalitionsregering men på andra
              sätt. Det är inte så att man alltid har kontroll på alla tidtabeller.
              Jag har själv pratat med Beatrice Ask, och hon är beredd att försöka
              finna en lösning på det här.
            </seg>
          </u>
          <note type="speaker" n="7860060e">
            Anf. 78 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-c540b4b89395170c-7" n="3eb63f43">
            <seg n="f74cb723">
              Herr talman! Jag hoppas också att det här kommer på plats mycket
              snart. Jag tackar för svaret.
            </seg>
            <seg n="29212132">
              Det finns en sak som jag funderar på och som jag vill klarlägga.
              Jag pratade med vår partisekreterare i går. Signalen från honom
              är att frågan är flyttad från partisekreterarkretsen till justitieministern.
              Den ligger helt och hållet på hennes bord. Ska den komma tillbaka
              till partisekreterarkretsen måste det komma en mycket tydlig signal.
              Jag hoppas att den typen av signal inte kommer från Alliansen.
            </seg>
          </u>
          <note type="speaker" n="71447de7">
            Anf. 79 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-3775f2ae586b17a9-4" n="afe9e212">
            <seg n="32d43d5f">
              Herr talman! Det kan ju inte vara Miljöpartiet emot att vi kommer
              med ett konkret förslag och ber er titta på det och eventuellt
              göra någon justering. Vi måste se till att det finns en bredd.
              Nu gäller det att få fram ett underlag som är så anpassat och
              så hållbart att det klarar internationell provtryckning. Sedan
              får vi dividera om det ska vara 10, 15 eller 20 tkr och exakt
              vilka verksamheter som ska inbegripas i det som omfattar ett redovisningsskyldigt
              stöd.
            </seg>
            <seg n="bf2c3b08">
              Jag gläder mig åt att Miljöpartiet så starkt stöder regeringens
              proposition om en ny mutlagstiftning.
            </seg>
          </u>
          <note type="speaker" n="20ab993b">
            Anf. 80 JOHAN LINANDER (C):
          </note>
          <u who="johan_linander_d5de22" xml:id="i-b13eae4181595973-1" n="a485d8c3">
            <seg n="25bcedd1">
              Herr talman! Som många tidigare har sagt är Sverige ett land
              med väldigt lite korruption. Vi är ett av världens minst korrumperade
              länder, och så har det varit under lång tid. Men det har kanske
              samtidigt gjort att vi har blivit något naiva. Vi har invaggats
              i en falsk trygghet i att det där med korruption inte pågår här
              i Sverige. Men det finns tyvärr färska exempel på att korruption
              har pågått både i kommuner och i staten. Det händer även här.
              Därför är det viktigt att vi här i dag reformerar mutbrottslagstiftningen
              och gör det tydligare och enklare att döma dem som faktiskt sysslar
              med den här verksamheten.
            </seg>
            <seg n="07f72a5f">
              Det är bra att alla riksdagens partier är överens om hela propositionen.
              Det finns inga reservationer i anslutning till den framlagda propositionen.
              Däremot finns det två andra reservationer. Jag tänker kort säga
              något om dessa.
            </seg>
            <seg n="c093c20c">
              Den första reservationen gäller en kartläggning av korruptionen.
              I en tidigare debatt kritiserade oppositionen oss i Alliansen
              för att vi utredde för mycket. Nu granskar vi tydligen för lite.
              Redan nu pågår en granskning som Statskontoret gör av korruption
              och kunskapsnivån om korruption i kommunerna. Brottsförebyggande
              rådet kommer att redovisa en genomgång av alla brottsanmälningar
              till Riksenheten mot korruption sedan 2003 redan nu i höst, och
              Riksrevisionen har påbörjat en granskning av hur myndigheterna
              arbetar för att skydda sig mot korruption, och den kommer de att
              redovisa i februari nästa år. Det pågår alltså redan tre granskningar,
              och nu vill oppositionen tydligen ha ytterligare en. Tidigare
              utredde vi för mycket, och nu utreder vi tydligen för lite.
            </seg>
            <seg n="4c331948">
              Den andra reservationen, som också Socialdemokraterna, Miljöpartiet
              och Vänsterpartiet står bakom, handlar om en utbildning i mutbrottslagstiftningen,
              det vill säga en utbildning i den nya lagen. Visst har staten
              ansvar för att utbilda sin personal. Men är det inte något märkligt
              om vi i Sveriges riksdag varje gång ska behöva fatta beslut om
              att de som behöver utbildning i en ny lagstiftning ska få det?
              Jag tycker att vi kan ställa högre krav på att i alla fall våra
              myndigheter, generaldirektörer och andra chefer ska klara av det.
              Vi behöver inte fatta ett sådant beslut i Sveriges riksdag för
              att tillräcklig utbildning ska ges.
            </seg>
            <seg n="beb52aa8">
              Sedan tänker jag ta upp ytterligare två saker. I debatten här
              talade Morgan Johansson om risken för ökad korruption när välfärdstjänster,
              till exempel äldreomsorg, upphandlas eftersom det handlar om stora
              pengar. Det är tydligt att Socialdemokraterna vill svartmåla den
              typen av företag som sysslar med välfärdstjänster, som gör att
              människor får välja vilken omsorg de själva vill ha. Vad Morgan
              Johansson inte nämner är att kommuner, landsting och stat under
              mycket lång tid har upphandlat för ännu större summor. Det kan
              ha varit upphandlingar av idrottsarenor, fängelser och andra byggnationer
              för mycket större summor. Socialdemokraterna vill inte svartmåla
              byggbolagen, men det går bra att försöka klistra etiketten mutföretag
              på välfärdsföretagen i stället. Det är beklagligt och något som
              jag absolut inte håller med om.
            </seg>
            <seg n="291ec9c9">
              Jag måste också säga att det är något märkligt att det här skulle
              bli en KU-debatt. Nu har några av KU:s ledamöter kommit hit eftersom
              de har en debatt efter det att justitieutskottet är färdigt. Partifinansieringsfrågorna
              ligger i konstitutionsutskottet och inte i justitieutskottet.
              Det är också ett mycket tydligt konstitutionsutskott som i sitt
              yttrande till justitieutskottet avstyrker den S-motion om en särskild
              kommission om partifinansiering som har väckts.
            </seg>
            <seg n="dfbcafd1">
              Vi i Centerpartiet är helt öppna med vår partifinansiering, och
              det tycker jag att alla andra också ska vara. I det här fallet
              är det mycket märkligt att Socialdemokraterna väcker en motion
              om en kommission om partifinansiering. När sedan konstitutionsutskottet
              ska yttra sig är det ett enigt konstitutionsutskott, inklusive
              socialdemokraterna i det utskottet, som avstyrker motionen. Men
              det var för väl det, och det är trots allt bra att Socialdemokraterna
              insåg sitt misstag och inte valde att reservera sig för sin egen
              motion i det här fallet.
            </seg>
            <seg n="44f5a8bf">
              Herr talman! Till slut måste jag säga en sak om något som gjorde
              mig mycket upprörd. Jag tycker egentligen att talmannen, även
              om det var fru talmannen som satt här tidigare, borde ha tillrättavisat
              Morgan Johansson när det gäller det påstående han gjorde. Han
              sade här att en enskild person har blivit dömd för mutbrott när
              han i själva verket har blivit friad från mutbrott. Om en person
              döms i underinstans och sedan frias i högre instans är personen
              frikänd. Då är det inte okej att i Sveriges riksdag hävda att
              en person har blivit dömd för någonting som han inte har blivit
              dömd för. Det tycker jag inte är okej. Så ska vi inte ha det i
              Sveriges riksdag. Därför borde Morgan Johansson ta tillbaka det
              och be om ursäkt. Så ska man inte göra mot enskilda personer.
              Är man frikänd i högre instans är man frikänd och inte dömd.
            </seg>
          </u>
          <note type="speaker" n="90a600d6">
            Anf. 81 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-6" n="5cc4fa65">
            <seg n="5eaf8c63">
              Herr talman! Johan Linander försöker leka med ord för att komma
              undan huvuddiskussionen. Var och en kan gå tillbaka i protokollet
              och se vad jag sade. Jag sade att han dömdes i tingsrätten och
              friades i hovrätten. Det var precis så jag sade. Men jag förstår
              samtidigt att Johan Linander försöker diskutera någonting annat
              än det som egentligen är huvudfrågan eftersom han inte har någonting
              på fötterna när det gäller det vi har pratat väldigt mycket om
              nu, det vill säga partifinansieringsfrågan.
            </seg>
            <seg n="e7561f3c">
              Min poäng med det exemplet var att mutbrotten har med partifinansieringsfrågan
              att göra. De sakerna är intimt förknippade med varandra. Det var
              också därför som vi behandlade vår motion i vårt utskott och inhämtade
              yttranden från konstitutionsutskottet.
            </seg>
            <seg n="26a1cbd9">
              Det som hände efter det att vi hade motionerat var att vi plötsligt
              fick ett löfte från regeringen om att det ska komma en lagstiftning
              till 2014. Det innebar att vårt motionerande hade effekt; annars
              vet vi inte om vi hade kommit någonvart. Så har ju den här historien
              varit. Man har förhalat den här frågan månad efter månad och år
              efter år. Man hänvisar till en partisekreterargrupp som ska ha
              jobbat hårt med detta. Vi som har haft samtal med våra egna partisekreterare
              vet att så inte har varit fallet. Tvärtom har Moderaternas partisekreterare
              förhalat den här frågan sedan den hänsköts till partisekreterarkretsen
              i höstas.
            </seg>
            <seg n="c0c18d70">
              Jag vill veta om Johan Linander kan kommentera själva huvudfrågan.
              Pågår det nu något lagstiftningsarbete i Justitiedepartementet?
              Är det på väg fram? När får vi i så fall se resultatet av det
              lagstiftningsarbetet?
            </seg>
          </u>
          <note type="speaker" n="e88c9bf3">
            Anf. 82 JOHAN LINANDER (C) replik:
          </note>
          <u who="johan_linander_d5de22" xml:id="i-b13eae4181595973-2" n="a485d8c3">
            <seg n="f69a5bf0">
              Herr talman! Morgan Johansson är något av en världsmästare på
              att hävda att saker som han gör leder till att andra personer
              gör någonting som är bra. De kopplingarna är dock inte alltid
              så tydliga, åtminstone inte för någon annan än Morgan Johansson.
            </seg>
            <seg n="81359fe5">
              Vi ska tala om huvudfrågan. Ja, vad är huvudfrågan? Vad är det
              för proposition vi behandlar? Det är en ny, reformerad mutbrottslagstiftning.
              Det är huvudfrågan som vi kommer att fatta beslut om här i riksdagen
              i dag. Morgan Johansson vill göra det här till något slags konstitutionsutskottsfråga.
              Visserligen satt Morgan Johansson i konstitutionsutskottet tidigare;
              han kanske har missat att han just nu sitter i justitieutskottet.
            </seg>
            <seg n="35045260">
              Det kommer en proposition om partifinansiering, men den kommer
              inte att gå i justitieutskottet utan i konstitutionsutskottet,
              och det är där debatten ska ligga. Det justitieministern har sagt
              om lagstiftning före 2014 gäller. Det finns ingen anledning för
              vare sig Morgan Johansson eller mig att ifrågasätta det som är
              sagt.
            </seg>
          </u>
          <note type="speaker" n="2ebef6f7">
            Anf. 83 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-7" n="5cc4fa65">
            <seg n="19e852d7">
              Herr talman! Det finns det faktiskt, Johan Linander. Nu är vi
              inne i maj månad 2012. Om vi ska ha en lagstiftning på plats 2014
              måste vi ha en utredning. Det här är inte okomplicerad materia.
              Det visar inte minst den här debatten. Det handlar om gränsdragningar
              gällande vad som ska redovisas direkt och indirekt, och så är
              det grundlagsaspekterna. Jag vet hur lång tid det tar att utreda
              sådant här, för jag har trots allt också haft hand om en del lagstiftningsförfaranden
              i Regeringskansliet.
            </seg>
            <seg n="52ee4346">
              Just därför blir jag lite orolig när det nu är så pass sent och
              det fortfarande inte finns något att presentera. Det hade jag
              faktiskt hoppats på, och jag skulle nog säga att ni hade klarat
              den här debatten betydligt bättre om ni hade haft med er ett kommittédirektiv
              som regeringen hade antagit, om utredningen redan var tillsatt
              eller om det åtminstone fanns något utkast till en departementspromemoria
              någonting som ni över huvud taget kunde redovisa. Men det har
              ni inte.
            </seg>
            <seg n="f1a02c01">
              Det räcker med att räkna bakåt. Ska vi ha en lagstiftning på
              plats 2014 måste vi ha ett utredningsförslag framme allra senast
              i april maj nästa år. Sedan ska vi ha en remissrunda på det, och
              sedan ska vi ha en riksdagsbehandling.
            </seg>
            <seg n="7110c591">
              Det räcker alltså att räkna baklänges. Ska ni nu dra ut på utredandet
              ytterligare månader, då undrar jag om ni kommer att gå i land
              med uppgiften. Men jag litar på er. När ni nu säger att en lagstiftning
              ska vara framme 2014 måste jag lita på er. Men alldeles trygg
              i detta är jag inte.
            </seg>
          </u>
          <note type="speaker" n="d02bc86a">
            Anf. 84 JOHAN LINANDER (C) replik:
          </note>
          <u who="johan_linander_d5de22" xml:id="i-b13eae4181595973-3" n="a485d8c3">
            <seg n="03557660">
              Herr talman! Man blir ibland förvirrad. De som har följt båda
              våra debatter här i dag måste tycka att det är mycket märkligt.
              I den förra debatten, när vi talade om vapenamnesti, skulle en
              lagstiftning gå så snabbt att det tämligen omgående skulle kunna
              genomföras en vapenamnesti. Då tog lagstiftningsprocessen i princip
              ingen tid alls. I den här debatten tar helt plötsligt lagstiftningen
              mycket längre tid än vad den behöver göra. Men man anpassar väl
              sina argument efter vilken debatt det är och vad man vill ge sken
              av.
            </seg>
            <seg n="43c89d73">
              Detta är en debatt om mutbrottslagstiftning. Vi är justitieutskottet.
              Vi är inte konstitutionsutskottet som är de som har hand om partifinansieringsfrågor.
              Vi från justitieutskottet behandlar i dag en ny, reformerad mutbrottslagstiftning.
              Vi i Alliansen har lagt fram förslag som nu genomförs enigt, och
              oppositionen har över huvud taget inga ytterligare förslag på
              hur vi ska komma åt mutbrotten.
            </seg>
            <seg n="83b55d5c">
              Det är väl bra att vi är eniga på det sättet, men om man då inte
              har något att komma med vad gäller själva huvudfrågan får man
              kanske försöka diskutera någonting helt annat. Det är det Morgan
              Johansson och oppositionen har sysslat med här i dag.
            </seg>
            <seg n="bd008ba1">
              Jag överlåter med varm hand debatten och den vidare diskussionen
              om partifinansieringsfrågor till konstitutionsutskottet. Vi har
              en duktig centerledamot i det utskottet också, och jag är helt
              övertygad om att Socialdemokraternas, Miljöpartiets och övrigas
              ledamöter i konstitutionsutskottet klarar av den debatten utan
              att ledamöterna i justitieutskottet ska behöva ta över dessa frågor.
              Vi har alldeles tillräckligt med frågor i justitieutskottet redan.
            </seg>
            <seg n="ef357bd8">
              Herr talman! Till slut vill jag säga att det är bra att vi nu
              får en ny, reformerad mutbrottslagstiftning på plats. Det behövs
              för att vi ska kunna komma åt den lilla korruption som trots allt
              ändå finns i Sverige även om Sverige är ett bra land att leva
              i och vi är tämligen befriade från korruption.
            </seg>
            <seg n="9be98059">
              (Applåder)
            </seg>
          </u>
          <note type="speaker" n="2e4aeb1f">
            Anf. 85 KENT EKEROTH (SD):
          </note>
          <u who="kent_ekeroth_3b89d3" xml:id="i-914fbc63ca8b9488-1" n="18079a6b">
            <seg n="a82ca1e4">
              Herr talman! När det gäller det här betänkandet har vi inga andra
              åsikter än dem som regeringen presenterar, och det är därför vi
              inte heller har några reservationer i betänkandet. Vi tycker att
              den reformerade mutbrottslagstiftningen är ett fall framåt i dagens
              Sverige.
            </seg>
            <seg n="dc135390">
              Jag reagerade dock, som många säkert förstår, på Morgan Johanssons
              fria fantasier om bruna pengar när han försöker diskutera ett
              konstitutionsutskottsärende i den här debatten. Precis som Johan
              Linander sade anklagade han tidigare någon för att ha begått ett
              brott fast personen i fråga blev frikänd. Nu anklagar han oss
              för att ta emot bruna pengar trots att han inte har några som
              helst belägg för det. Två gånger i den här debatten säger alltså
              Morgan Johansson någonting som han egentligen inte kan stå för.
            </seg>
            <seg n="dbb75156">
              Det är dock inte så konstigt att någon går upp här och diskuterar
              ett konstitutionsutskottsärende. För att gå Morgan Johansson lite
              till mötes kan jag säga att Sverigedemokraterna är villiga att
              diskutera frågan om öppen partifinansiering. Men problemet för
              oss, vilket vi blev påminda om bara häromdagen, är att så fort
              en privatperson eller någon från fotfolket i vår partiorganisation
              uppdagas vara SD:are så råkar de ut för allehanda otrevligheter.
              De blir av med jobbet, de blir uteslutna från fackföreningar och
              de till och med uppmanas bli bojkottade. Det var den socialdemokratiska
              riksdagsledamoten Carina Hägg som uppmanade till bojkott mot en
              sverigedemokratisk egenföretagare som har en dansbana.
            </seg>
            <seg n="0ee121ef">
              Om det visar sig att man är sverigedemokrat i dagens Sverige
              kan alltså sådant här bli resultatet. Utöver detta är det givetvis
              våld. Man blir jagad med kniv, man får sin dörr satt i brand och
              man får yxor i dörren. Häromdagen blev en annan sverigedemokrats
              hem attackerat, just för att hon var sverigedemokrat.
            </seg>
            <seg n="70d2aa33">
              Dessa aspekter måste tas i beaktande för ett parti som vårt när
              man går ut och säger att vi ska ha en öppen partifinansiering.
              Men vi är villiga att diskutera detta, speciellt när det handlar
              om juridiska personer och kanske även när det gäller privatpersoner.
              Beloppet återstår att diskutera, men det ska fortfarande finnas
              möjlighet för privatpersoner att bidra till ett politiskt parti
              utan att bli stämplade som SD:are och sedan jagade av SSU:are,
              vilket ofta är fallet på gator och torg i det här landet.
            </seg>
            <seg n="1bb123e0">
              Det är därför vi inte oreserverat går på Socialdemokraternas
              linje, men vi är villiga att diskutera om folk är villiga att
              diskutera med oss. Detta om den fråga som min kollega och andra
              i konstitutionsutskottet säkert har anledning att återkomma till
              framöver.
            </seg>
          </u>
          <note type="speaker" n="97ee851f">
            Anf. 86 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-8" n="5cc4fa65">
            <seg n="0efa5f52">
              Herr talman! Till saken hör att när man inte vill redovisa sina
              intäkter lämnar man fältet fritt för spekulation. Jag sade så
              här: Det kan vara så att Sverigedemokraterna har haft den här
              linjen för att man vill dölja bruna pengar från Tyskland. Vad
              vet jag?
            </seg>
            <seg n="554915e3">
              Så sade jag. Problemet för Sverigedemokraterna här är att när
              de inte är beredda att vara med och redovisa sina partiintäkter,
              då kommer man hela tiden att mötas av den här debatten. Det enklaste
              för Sverigedemokraterna är att skifta position. Den positionen
              ni har haft är att sluta upp bakom Moderaterna i den här frågan
              så fort den har prövats. Då har ni ställt er på den sidan och
              sagt att ni inte vill ha någon lagstiftning.
            </seg>
            <seg n="e029976e">
              När jag nu lyssnar på Ekeroth anar jag ändå att det finns en
              öppning här, att ni kanske också numera är för lagstiftning. Jag
              vill bara kontrollera det: Har Sverigedemokraterna ändrat uppfattning?
              Är ni nu också för en lagstiftning om partifinansiering? Är ni
              nu också för att vi ska ha fram en sådan lagstiftning före 2014?
              Det tycker jag vore ett välkommet besked.
            </seg>
          </u>
          <note type="speaker" n="ee432bc8">
            Anf. 87 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-914fbc63ca8b9488-2" n="18079a6b">
            <seg n="1d0d1695">
              Herr talman! Mig veterligt har vi inte gett uttryck för någon
              åsikt i den här frågan över huvud taget, och om vi hade gjort
              det skulle det ha varit i konstitutionsutskottet där varken Morgan
              Johansson eller jag sitter. Den debatten får de alltså ta där.
            </seg>
            <seg n="4a63fe7a">
              Det jag meddelade Morgan Johansson får jag väl upprepa igen eftersom
              han uppenbarligen inte lyssnade, och det är att vi, såvitt jag
              vet, är villiga att diskutera frågan. Men vi kan inte förbehållslöst
              införa öppen partifinansiering med risk för det fotfolk som stöder
              oss. Även de som inte ens är medlemmar i partiorganisationen kan
              utsättas för våld av bland annat dem i Morgan Johanssons eget
              ungdomsförbund bara för att de vill stödja Sverigedemokraterna
              med pengar så att vi ska kunna gå till val.
            </seg>
            <seg n="6f88685b">
              Den biten är vi oroliga för, men generellt sett kan jag inte
              se varför vi skulle vara motståndare till att det blir en öppenhet
              inom partifinansieringen. Att Socialdemokraterna nu trycker hårt
              på det här förstår jag, för det är ju känt sedan länge vilka enorma
              resurser de får från LO, i form av direktstöd men givetvis även
              i form av indirekta stöd. Det har redan varit uppe i debatten.
            </seg>
            <seg n="eec1764d">
              Det gjordes en jämförelse när det var en debatt här i Sverige
              om hur mycket pengar det är i den amerikanska valrörelsen, hur
              mycket republikanerna får från ditten och datten. Den jämförelsen
              visade att Socialdemokraterna fick, jag tror att det var fyra
              gånger mer sett per capita från LO än vad de fick i USA. Det är
              enorma mängder pengar som Socialdemokraterna får från LO och säkert
              från en massa andra organisationer efter sitt nästan hundraåriga
              maktinnehav i det här landet, där de har kunnat skapa otaliga
              organisationer kors och tvärs som de säkert får indirekta och
              direkta bidrag från.
            </seg>
            <seg n="e7a715c1">
              Jag kan förstå att det är jobbigt i en tid när ens närmast totala
              maktinnehav rubbas. Man vill säkert komma på olika vägar för att
              kunna strypa de andras ekonomiska bidrag för att kunna behålla
              den makt som man så gärna vill ha. Men jag måste säga att det
              är en frisk fläkt för en gångs skull att Socialdemokraternas långa,
              närmast obrutna maktinnehav har brutits, förhoppningsvis för alltid.
            </seg>
          </u>
          <note type="speaker" n="af6f4b29">
            Anf. 88 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-0b6c4c83d931648a-9" n="5cc4fa65">
            <seg n="d9903540">
              Herr talman! Ursäkta mig, men den här logiken hänger inte ihop.
              Först säger Kent Ekeroth att han förstår att just vi driver den
              här frågan, därför att vi får mycket pengar från LO. Först och
              främst överdriver ni alltid. Vi driver alltså på för att vi aldrig
              någonsin har velat dölja varifrån vi får våra pengar. Aldrig!
              Vi har haft en öppenhet mycket länge. Jag sade tidigare i debatten:
              Granska oss på längden och på tvären, indirekt och direkt! Gör
              vad ni vill, hitta på vad som helst, så är vi beredda att visa
              maximal öppenhet.
            </seg>
            <seg n="d5125e8a">
              Det som skiljer mig från Kent Ekeroth, i det här avseendet, är
              att hans parti tidigare har varit emot lagstiftning. Man har varit
              emot öppenheten. Då spekulerar jag: Beror det på att ni kanske
              har pengar som ni inte riktigt vill kännas vid, att ni har stöd
              någonstans ifrån som ni egentligen skäms för, Nationella fronten
              i Frankrike till exempel eller högerextrema i Tyskland eller i
              Storbritannien? Kan det bero på det? Jag vet inte. Det får vi
              inte veta förrän ni också är beredda att redovisa era större bidrag.
              Så är det ju.
            </seg>
            <seg n="a4b94773">
              Europarådets rekommendation är att man ska redovisa bidrag på
              över 20 000 kronor. Det är en väldigt hög summa, men när jag hör
              Kent Ekeroth resonera som han gör drar jag ju slutsatsen att han
              har många stora privata givare av bidrag till sitt parti som ligger
              över 20 000 kronor. Det är egentligen det enda som han skulle
              behöva exponera om man skulle gå den vägen och sätta gränsen där.
            </seg>
            <seg n="308ec07b">
              Återigen, Kent Ekeroth säger att han är beredd att diskutera.
              Det duger inte att vara beredd att diskutera. Är Kent Ekeroth
              beredd att som vi andra driva på och arbeta fram en lagstiftning
              för detta, en lagstiftning som ska vara framme till 2014? Där
              skulle jag vilja ha Sverigedemokraternas besked. Göm dig inte
              bakom KU eller justitieutskottet! Jag vill ha partiets besked.
            </seg>
          </u>
          <note type="speaker" n="f78b01e9">
            Anf. 89 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-914fbc63ca8b9488-3" n="18079a6b">
            <seg n="d7396085">
              Herr talman! Partiets besked kan du inte få av mig i den här
              frågan. Jag hanterar justitieutskottsfrågor. Jag hanterar inte
              konstitutionsutskottsfrågor. På sin höjd kan du fråga vad ledamoten
              i konstitutionsutskottet, som inte deltar i den här debatten,
              anser på sin höjd. Du kan inte få något besked från partiet eftersom
              vi inte har diskuterat den här frågan. Vi har inte blivit inbjudna
              till någon diskussion i den här frågan. Om Socialdemokraterna
              vill diskutera den här frågan med oss är ni välkomna att föreslå
              en sådan diskussion, men om jag kan historien rätt vill ni inte
              ens göra det. Det är liksom en konstig fråga som Morgan Johansson
              ställer, om vi vill diskutera det här, när Socialdemokraterna
              inte vill diskutera med oss.
            </seg>
            <seg n="43e94473">
              Som jag ser det är problemet för oss just att enskilda medlemmar
              kan bli uthängda. Stora belopp pratar Morgan Johansson om, men
              tidigare i debatten pratades det om 10 000 kronor, 15 000 kronor
              och 20 000 kronor. Det är stora belopp redan, om man tar en normallön.
              Men det kan finnas privatpersoner som vill bidra med de här beloppen,
              om det nu är 10 000 kronor som blir gränsen, och de ska inte bli
              uthängda. De ska inte behöva bli uthängda för att de vill stödja
              det parti vars politiska åsikter de tror på så att de sedermera
              kan bli jagade, så att de sedermera kan förlora sitt jobb, så
              att de sedermera kan bli uteslutna ur fackföreningar och kan få
              uppleva att SSU:are står utanför deras fönster och kastar sten
              på dem.
            </seg>
            <seg n="bc19aa88">
              Vi är som sagt villiga att diskutera den här frågan. Det finns
              en klar poäng med att det finns en insyn i vilka pengar som går
              till vad, inte minst för Socialdemokraterna och givetvis alla
              andra också. Men det måste finnas ett skydd, för tyvärr är debatten
              och klimatet i det här landet i dag att Sverigedemokraterna inte
              kan gå säkra överallt om de utger sig för att vara sverigedemokrater.
              Där har vi en oro, och den oron tar vi ganska allvarligt på.
            </seg>
          </u>
          <note n="247ae283">
            Överläggningen var härmed avslutad.
          </note>
          <note n="20b603b8">
            13 § Elektronisk stämningsansökan i brottmål
          </note>
          <note n="8ed668aa">
            Föredrogs
          </note>
          <note type="speaker" n="468e9c19">
            Anf. 90 CARL-OSKAR BOHLIN (M):
          </note>
          <u who="carl-oskar_bohlin_165556" xml:id="i-61738b61d7d03c22-0" n="7fb600fa">
            <seg n="647aae28">
              Herr talman! Vi har framför oss ett enigt betänkande och jag
              tänkte därför inte bli särskilt långrandig. Jag vill bara konstatera
              det positiva i att regeringen fortsätter att arbeta för ett effektivare
              ärendeflöde.
            </seg>
            <seg n="c6e275e6">
              Som en del i att uppnå ett snabbare och effektivare ärendeflöde
              mellan de rättsvårdande myndigheterna, i det här fallet Åklagarmyndigheten
              och Sveriges domstolar, har nu regeringen lagt fram den här propositionen
              som syftar till att undanröja formella hinder som i dag finns
              för en effektivare elektronisk ärendehantering.
            </seg>
            <seg n="1ac70c98">
              I dag stadgas nämligen i rättegångsbalkens 45 kap. att man måste
              lämna in en stämningsansökan fysiskt underskriven av åklagaren.
              Det har konstaterats att det kanske inte är ett tidsenligt krav,
              eftersom man med dagens tekniska möjligheter kan genomföra det
              här på ett rättssäkert sätt. Åklagarmyndigheten och Domstolsverket
              har kommit fram till att så kan ske och därför läggs nu den här
              propositionen fram. Regeringen meddelar att målbilden är att alla
              stämningsansökningar och förundersökningsprotokoll ska inlämnas
              till domstolarna i elektronisk form framgent. Förhoppningsvis
              kan detta korta handläggningstider och göra ärendeflödet mer effektivt.
            </seg>
            <seg n="b28f8a27">
              Därmed skulle jag bara vilja yrka bifall till förslaget i betänkandet
              och propositionen.
            </seg>
          </u>
          <note n="32a214fe">
            I detta anförande instämde Jan R Andersson (M).
          </note>
          <note n="247ae283">
            Överläggningen var härmed avslutad.
          </note>
          <note n="d533f247">
            14 § Radio- och tv-frågor
          </note>
          <note n="8ed668aa">
            Föredrogs
          </note>
          <note type="speaker" n="7664eeda">
            Anf. 91 PER BILL (M):
          </note>
          <u who="per_bill_d166e7" xml:id="i-d9fff82946555156-0" n="5719e642">
            <seg n="1d6b0b4d">
              Herr talman! Vi har framför oss ett motionsbetänkande med ett
              tiotal olika motioner som rör radio- och tv-frågor. Det handlar
              om en så kallad evenemangslista, annonstider i radio och tv, rätt
              att välja tv-utbud, politisk tv-reklam, koncessionsavgifter och
              Granskningsnämnden för radio- och tv, för att ta några exempel.
            </seg>
            <seg n="ef3431c0">
              Två av de här motionerna tänkte jag ägna lite tid åt. Den första
              handlar om annonstider i radio och tv och den andra handlar om
              en evenemangslista.
            </seg>
            <seg n="3232c242">
              Herr talman! Det är förståeligt, och jag kan dela synpunkterna
              om att det ibland är lite mycket reklampauser i tv- och radioprogram.
              Samtidigt är det så att tack vare de här annonspauserna får vi
              god underhållning, vi får bra nyheter och vi får en mångfald av
              kanaler att titta på.
            </seg>
            <seg n="db273254">
              Socialdemokraterna, Sverigedemokraterna, Miljöpartiet och Vänsterpartiet
              tillstyrker delvis en motion som föreslår att vi här i Sverige
              i ett enda bryskt hugg ska minska annonstiden från tolv minuter
              till åtta minuter. Man undrar, herr talman, vem som kan lägga
              fram den typen av motioner. Dess bättre har ingen yrkat fullt
              bifall till denna motion, utan efter lite funderingar och debatt
              i utskottet har oppositionen lite hovsamt sagt att man bör utreda
              konsekvenserna av detta. Det är, herr talman, en stor förbättring
              mot att gå på ett rakt bifall till motionen.
            </seg>
            <seg n="4765ae6f">
              Problemet med den här motionen är att den ensidigt slår mot ett
              enda tv-företag. Jag tror att vi kan se ungefär 700 olika tv-kanaler
              i Sverige med en hygglig parabolantenn. Den reglering som man
              föreslog skulle rikta sig till den enda tv-gruppen som sänder
              från Sverige. Alla övriga sänder från andra ställen. Det säger
              sig självt att det inte blir mycket till förändring om man ger
              sig på en enda grupp som har fyra, fem eller sex kanaler, eller
              vad det kan röra sig om.
            </seg>
            <seg n="4057635e">
              Tvärtom sänder detta en isande kall signal om att Sverige inte
              är ett bra land att driva mediepolitik från. Det är precis det
              vi inte vill. Vi vill att Sverige ska vara ett bra land att sända
              tv från. Vi blev glada åtminstone blev jag glad när TV4 flyttade
              hem en del av sina kanaler från Finland. Det är bra om Sverige
              har ett bra näringsklimat så att vi kan ha en bra mediebransch
              som anställer många människor. TV4-Gruppen har ungefär tusen anställda
              som skulle beröras av förslaget.
            </seg>
            <seg n="cabfc7b4">
              Till detta kommer att det här skulle drabba även radiobranschen.
              Radiobranschen är i dag en hårt trängd bransch. Höga koncessionsavgifter
              ska betalas till staten, och dessutom kämpar den med dålig lönsamhet.
              Det hade varit ett dråpslag för hela branschen.
            </seg>
            <seg n="cddb5757">
              Herr talman! Den andra frågan är inte lika farlig. Den rör en
              så kallad evenemangslista. Alliansens åsikter är ganska lika oppositionens,
              nämligen att det är viktigt att hela svenska folket kan se stora
              evenemang, både kulturella evenemang och sportevenemang. Ofta
              är det OS, VM i ishockey och VM i fotboll som vi tänker mest på
              även om jag som gammal simmare tycker att det är kul att titta
              på Europamästerskapen i simning dessa dagar.
            </seg>
            <seg n="6ac01aed">
              Hur som helst är vår ingång att det behövs ingen reglering därför
              att marknaden har precis samma motiv som vi, nämligen att man
              inte köper några rättigheter till tv-sändningar för att titta
              på dem själv utan man köper rättigheterna för att så många som
              möjligt ska titta. Därmed behövs inte någon evenemangslista. Snarare
              har det under de senaste tio åren blivit än tydligare. Det har
              blivit fler fri-tv-kanaler, och därför är det här än mindre ett
              problem än vad det var under tidigt 90-tal.
            </seg>
            <seg n="2aa5947b">
              Herr talman! Här vänder vi oss mot en onödig reglering som bidrar
              till ökad byråkrati.
            </seg>
            <seg n="72c5fb86">
              Jag tänker inte begära votering på något av de två områdena.
              Jag tycker ändå att vi efter det arbete vi har gjort i utskottet
              är på rätt väg. Naturligtvis kommer vi från regeringssidan att
              fortsätta att jobba för att Sverige ska vara ett riktigt bra land
              att hantera mediefrågor från. Vi vill snarare att Sverige ska
              få ännu fler medieföretag som säljer ännu fler hitserier och som
              verkligen kan bidra till den tillväxt vi alla vill se i Sverige.
            </seg>
          </u>
          <note type="speaker" n="7ccf1f3e">
            Anf. 92 MATHIAS SUNDIN (FP):
          </note>
          <u who="unknown" xml:id="i-683c09215842cc07-7" n="08ba30e6">
            <seg n="386fe93c">
              Herr talman! Jag tänkte koncentrera mig på frågan om evenemangslistan
              i betänkandet. Det är ett förslag om att reglera ett problem som
              inte finns. Förslaget får mig att tänka på Jim Hacker, minister
              i den underbara brittiska tv-serien Yes Minister . I ett avsnitt
              går han runt på ett sjukhus. Chefen visar stolt upp sjukhuset,
              hur fint det är, och den stora organisationen med 500 anställda.
            </seg>
            <seg n="dd875602">
              Efter ett tag undrar Hacker var patienterna är. Patienter? frågar
              chefen. Det finns inte tid för patienter. Inser inte ministern
              vilket otroligt arbete det är att få en organisation med 500 anställda
              att gå runt? Det finns inte tid för patienter. Det är ändå ett
              av Storbritanniens absolut bästa sjukhus.
            </seg>
            <seg n="a8d1bbc7">
              Hur då? frågar ministern. Ja, det är till exempel det mest hygieniska
              sjukhuset i hela Storbritannien.
            </seg>
            <seg n="f8b3fcc5">
              Jag känner mig lite som Jim Hacker när jag undrar vilket problem
              man vill reglera med hjälp av evenemangslistan. Är det OS-sändningar
              eller andra stora sändningar men OS-sändningarna är väl det som
              är mest aktuellt eftersom MTG har köpt rättigheterna till sändningarna
              för kommande två OS som kommer att sändas i en liten betal-tv-kanal
              som 10 procent av befolkningen kan se? Nej. Bland annat säger
              IOK i just det här fallet att OS måste visas i fri television
              som når hela befolkningen. OS kommer att sändas i flera kanaler
              när MTG sänder. Till exempel TV6 sänds fritt i det digitala marknätet
              och når 99 procent av Sveriges hushåll. TV3 når 94 procent av
              hushållen. TV8 och TV10 når över tre fjärdedelar av hushållen.
            </seg>
            <seg n="aaa8bfae">
              Precis som Per Bill sade tidigare köper man inte rättigheter
              till sändningarna från OS för att själv titta på dem utan naturligtvis
              för att sända OS. Det kommer att blir fler timmar OS än någonsin
              tidigare som kommer att direktsändas.
            </seg>
            <seg n="c87ba87c">
              Det finns ingen risk med en evenemangslista, precis som Per Bill
              sade, om den utformas på rätt sätt. Men risken är, om den inte
              utformas på rätt sätt, att de mindre publika idrotterna drabbas.
              En evenemangslista fokuserar på de riktigt stora och publika idrotterna.
              Vi har sett i tidigare OS-sändningar att stora idrotter, också
              publikmässigt stora idrotter, inte har fått så mycket sändningstid.
              Cykling, där Sverige tog två medaljer i Peking, fick 29 minuter
              direktsänt. Hästhoppning, där Sverige tog en medalj, sändes 20
              minuter. Det är naturligtvis inte hela världen om en evenemangslista
              införs, men det är att reglera ett problem som inte finns och
              om regleringen blir fel riskerar det att skapa ett problem som
              inte finns i dag.
            </seg>
          </u>
          <note type="speaker" n="6cd7af2d">
            Anf. 93 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-b4e78acb205e8633-0" n="76acced6">
            <seg n="07c92e84">
              Herr talman! Detta ärende som vi har berett i konstitutionsutskottet
              behandlar två för Sveriges tv-tittare intressanta frågor. Den
              ena frågan gäller hur riksdag och regering kan se till att stora
              evenemang som olympiader, fotbolls-VM, fotbolls-EM, ishockey-VM
              och liknande arrangemang sänds på kanaler som alla har möjlighet
              att se på, och göra det utan att betala extra för det. Den andra
              frågan gäller hur det går att få mindre reklam i tv-sändningarna
              utan att det får konsekvenser för programmens kvalitet och för
              sändningarna.
            </seg>
            <seg n="220a8ea6">
              Tv och radio är områden där den tekniska utvecklingen går snabbt.
              De som hänger med i utvecklingen får hela tiden nya möjligheter
              att se spännande evenemang i hela världen. De som inte hänger
              med i att utnyttja ny teknik oroar sig över att de inte kommer
              att kunna se på stora evenemang, som olympiaden, i sin egen tv.
            </seg>
            <seg n="6e3b84e1">
              För att få hjälp att belysa möjligheterna och konsekvenserna
              av de förslag som tagits upp i några riksdagsmotioner har vi i
              konstitutionsutskottet fått redovisningar från och ställt frågor
              till tv-företagen MTG och TV4.
            </seg>
            <seg n="e1f97e6d">
              När det gäller MTG var vårt intresse inriktat på att MTG av Internationella
              olympiska kommittén köpt rättigheterna till tv-sändningarna i
              Sverige från vinter-OS 2014 och sommar-OS 2016 och på hur vi i
              Sverige får möjlighet att följa dessa olympiader. Vi kan notera
              att det är ett krav från Internationella olympiska kommittén att
              sändningarna i Sverige ska ha högsta täckningsgrad. Sändningarna
              kommer att ske i flera kanaler samtidigt. Minst en av dessa kanaler,
              TV6, är en fri kanal som alla med tv i Sverige har tillgång till
              utan avgift.
            </seg>
            <seg n="fb9c8c70">
              Regeringen har redan i uppdrag att bevaka behovet av en tv-evenemangslista.
              Vår slutsats i allianspartierna är att en tv-lista med krav på
              täckningsgrad i fria kanaler för tv-sändningarna, från bland annat
              olympiaderna, inte kommer att påverka något för tv-tittarna i
              Sverige. Men jag vill betona att vi i Centerpartiet noga kommer
              att följa den här frågan, för det är viktigt för oss i Centerpartiet
              att samhället ser till att alla invånare har tillgång till bra
              tv-sändningar som bevakar det som är av stort allmänt intresse,
              som nyheter och stora idrottsevenemang.
            </seg>
            <seg n="e6f48b34">
              När det gäller TV4-ledningens besök hos konstitutionsutskottet
              var intresset inriktat på att få belyst konsekvenserna av ett
              förslag om minskning av reklamtiden från tolv till åtta minuter
              per timme. Av redovisningen framgick att endast ett tv-företag
              kommer att beröras av en sådan lagstiftning, alltså TV4, eftersom
              övriga reklamfinansierade kanaler sänder från England och då inte
              påverkas. TV4:s företrädare pekade på att förslaget skulle leda
              till kraftigt minskade intäkter och försämrade möjligheter att
              finansiera programverksamheten. Jag ställde frågan till dem om
              detta leder till att TV4, vid ett riksdagsbeslut om kortare reklamtid
              i Sverige än i till exempel England och Finland, måste överväga
              att flytta sina sändningar från Sverige. Tyvärr lät inte utskottets
              ordförande företrädarna från TV4 svara på min fråga i utskottet.
              Jag har förståelse för att Peter Eriksson inte ville höra svaret
              på min fråga men är fortfarande missnöjd med ordförandens agerande
              mot mig och mot TV4:s ledning.
            </seg>
            <seg n="4d1a0248">
              Jag är dock glad över att utfrågningen ledde till att S, V, MP
              och Sverigedemokraterna ändrade sig från ett krav på förkortad
              reklamtid för TV4, vilket sannolikt hade lett till flyttning av
              TV4:s sändningar från Sverige, till ett krav på utredning av konsekvenserna
              om reklamtiden kortas.
            </seg>
          </u>
          <note type="speaker" n="a0b0a239">
            Anf. 94 JONAS ÅKERLUND (SD):
          </note>
          <note n="2f1eaa9e">
            Herr talman! Jag yrkar bifall till reservation nr 3.
          </note>
          <u who="jonas_akerlund_45e72b" xml:id="i-dc731d8f52b1be9b-0" n="1e72ff0b">
            <seg n="7b54c5ca">
              I detta betänkande har det, som så ofta, varit glädjande att
              notera med vilken eftertänksamhet och noggrannhet frågorna blivit
              beredda. Resultatet har också blivit mycket bra. Vi har dessutom
              näst intill nått enighet.
            </seg>
            <seg n="215c3476">
              När det gäller evenemangslistan sägs det nu att vi sparkar in
              öppna dörrar och att det inte finns något behov av den. Utvecklingen
              går åt rätt håll, och det är inte längre så att folk av det ena
              eller andra skälet, ofta ekonomiskt, missar evenemang som man
              kanske gärna vill se.
            </seg>
            <seg n="a62a207e">
              Det är möjligt att det är så. Vi får inte alltid signalen att
              allt är tillgängligt för den som har en låg budget. Men skulle
              det vara så att man när dessa listor ska upprättas ser att arbetet
              de facto redan är gjort det ligger som en heltäckande matta, även
              för den som väljer det billigaste sättet att se på tv är det inte
              heller något större problem med listan. Då fyller den ju ingen
              funktion längre.
            </seg>
            <seg n="fc24b1cd">
              När det sedan gäller reklamtider kan det visst vara så, som har
              framhållits, att tolv minuter är mycket bättre än åtta därför
              att tolv minuter genererar mer pengar än åtta. Och rimligtvis
              genererar sexton minuter betydligt mer pengar än tolv. Om det
              är den vinklingen vi ska ha, att tittaren är till för tv-företagets
              skull och bör anpassa kaffepauserna eller vad man nu kan tänka
              sig så att företaget måtte visa en god resultaträkning, ska vi
              självfallet fortsätta på den linjen. Men det vi vill från oppositionens
              sida är att utreda om det verkligen är så, om det verkligen är
              helt nödvändigt. Ja, det kanske det visar sig vara, men det är
              inte alls säkert.
            </seg>
            <seg n="789ab5c8">
              I vår reservation ser vi detta helt enkelt mot bakgrund av tv-mediets
              enorma genomslagskraft. Då tycker vi att det är ganska rimligt,
              med tanke på den genomslagskraften, att alla partier på lika villkor
              får möjlighet att köpa reklamtid, att innehållet i reklamen inte
              censureras och att det kan lösas genom att man har en ansvarig
              utgivare för varje parti. Vi tycker att det vore en ganska rimlig
              lösning i demokratisk ordning, just med tanke på att tv för de
              allra flesta är helt oslagbart.
            </seg>
            <seg n="d099f22c">
              Med det sagt står jag bakom förslaget i betänkandet.
            </seg>
          </u>
          <note type="speaker" n="8681ed69">
            Anf. 95 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-0b2ea43deac39233-0" n="b406b577">
            <seg n="bdcfdede">
              Herr talman! Jonas Åkerlund berömmer utskottet för eftertänksamhet.
              Jag har ingen anledning att säga någonting annat det är väl att
              utskottet har eftertänksamhet. Det kunde ha varit ett betydligt
              svårare och vanskligare beslut som riksdagen hade stått inför
              om utskottet inte hade borrat i de här frågorna.
            </seg>
            <seg n="ee757dd7">
              Det är i synnerhet två frågor som centreras i detta betänkande,
              och jag vill i all korthet beröra dem.
            </seg>
            <seg n="ffc10048">
              Majoriteten, alltså oppositionspartierna, vill ge regeringen
              till känna att man vill ha en utredning om hur en evenemangslista
              ska utformas. Allianspartiernas ståndpunkt är att en sådan lista
              inte behövs. Där har vi skiljelinjen mellan de två alternativen.
              Det är inte så att vi inte allesammans vill att allmänheten ska
              brett få se de sportevenemang och andra evenemang som är mycket
              efterfrågade. En sådan här evenemangslista handlar inte bara om
              sport, utan det kan handla om wienerdans i Österrike eller annat
              från olika länder. Men just nu är det olympiaden som är särskilt
              på tapeten.
            </seg>
            <seg n="86f04247">
              De aktuella sportevenemangen kommer ändå att vara tillgängliga
              i kanaler som når ut i hela landet. Internationella olympiska
              kommittén har ställt krav på att dessa sportevenemang ska vara
              tillgängliga för en väsentlig del av Sveriges befolkning, och
              allianspartierna menar att den garantin räcker.
            </seg>
            <seg n="6def7722">
              Den andra stora frågan är att majoriteten vill utvärdera effekterna
              av ökningen från åtta till tolv minuter per timme för reklam.
              Nu vill jag vara den förste att säga att många av oss tycker att
              reklam i tv är jobbigt och besvärligt, och jag är en av dem. Många
              av mina väljare tycker att det är en plåga att se alltför länge
              på reklam. Men det är frivilligt. Jag tillbringade en längre tid
              i USA, och där kunde reklamen uppgå till hälften av sänd tid.
              Jag tittade inte på tv. Det är alltså någonting som är lite självreglerande.
              När man visar för mycket reklam tenderar människor att välja någonting
              annat.
            </seg>
            <seg n="042793cd">
              Hemligheten är att det inte finns någon gratis tv. De som tittar
              just nu kanske funderar på det, och denna sändning är också betald,
              nämligen av våra skattemedel. Antingen går det via licensavgiften,
              eller också går det via skatten det kan hända att det blir så
              i Sverige också. Det kan vara via betal-tv, så att vi betalar
              just för det program vi vill se. Vi kan hyra en video eller en
              dvd. Det kan vara via reklam. Det är fritt för oss att välja vilket
              sätt vi vill betala på. Om vi väljer reklam-tv betalar vi med
              plågan att se reklam som vi inte har begärt att få se. Men det
              går att byta kanal. Det kan även jag göra.
            </seg>
            <seg n="a52ea3c9">
              Vad skulle då hända om man minskade från tolv till åtta minuter?
              Som vi tidigare hörde Centerns Per-Ingvar Johnsson redogöra för
              skulle det sannolikt innebära att TV4 försvinner ut ur Sverige
              till Finland, till England, som TV3, eller någon annanstans. Är
              vi betjänta av det? Nej, hur ogärna vi än ser på reklam är ingen
              betjänt av att TV4 försvinner eller radiokanaler som fungerar
              på liknande sätt.
            </seg>
            <seg n="b34ff146">
              Trots att jag kan sympatisera med mindre reklam i tv anser jag
              att det är självreglerande, och vi behöver inte någon utredning
              på detta område.
            </seg>
          </u>
          <note type="speaker" n="cf4f3d8d">
            Anf. 96 PETER ERIKSSON (MP):
          </note>
          <u who="peter_eriksson_f7fe39" xml:id="i-279e187756428db6-0" n="fd7e6c74" next="i-45addf36cd8c0eca-0">
            <seg n="91909627">
              Herr talman! Jag får börja med att yrka bifall till förslaget
              i KU16. Det handlar om radio- och tv-frågor. En sådan är att det
              är viktigt att vi har public service-tv i Sverige och inte minst
              public service-radio. Det är många som utnyttjar det, och det
              betalas via licensavgiften. Det kan jag berätta för bland andra
              Tuve Skånberg, som inte tycks känna till att trots att en del
              borgerliga krafter i Sverige gärna vill att det ska övergå till
              statsbudgeten och betalas via skattemedel det ännu inte har genomförts
              någon ändring utan att tittarna än så länge betalar via licensavgiften.
            </seg>
            <seg n="8f4c8984">
              Jag tycker att det är en bra ordning. Det bidrar till att vi
              har fri och oberoende public service, där man har ett val att
              titta på något som är i stort sett utan reklam. Det är väldigt
              skönt för ögonen att få vila utan att ha en ständig reklam framför
              sig och långa avbrott som stör.
            </seg>
            <seg n="64c5fee7">
              Jag tycker att reklamen har fått en allt större plats i samhället.
              Den är allt svårare att undvika, även i det egna hemmet. De förändringar
              som den borgerliga regeringen genomförde 2008, som har inneburit
              att vi har fått ännu lite mer reklam i TV4:s olika kanaler, har
              bidragit ytterligare lite grann åt det hållet.
            </seg>
            <seg n="551831e7">
              Här har vår högt värderade talman skrivit en motion som säger
              att vi ska gå tillbaka till de regler som fanns förut, och då
              fanns ju också TV4, så det borde väl vara möjligt, tyckte han,
              och så är det kanske.
            </seg>
            <seg n="4b87b561">
              I konstitutionsutskottet har vi landat på att vi vill göra en
              ordentlig, allsidig utvärdering av vad de här förändringarna har
              inneburit för både företaget och allmänheten och se på om det
              finns några möjligheter att ändra så att det blir mindre reklam
              i tv och i fler kanaler.
            </seg>
            <seg n="51d3f4a8">
              Ett problem i sammanhanget är att det är bara radiokanalerna
              och TV4:s olika kanaler som berörs av den lagstiftning som vi
              har på det här området. Det är helt riktigt som företrädare för
              borgerligheten säger att de allra flesta kanalerna sänds från
              andra länder och lyder under till exempel engelsk lag. Det innebär
              att räckvidden för lagstiftningen när det gäller begränsningar
              av reklam-tv är begränsad. Därför blir det inte riktigt den verkan
              som man skulle önska.
            </seg>
            <seg n="5a3da37c">
              Men det gör å andra sidan att public service blir ännu viktigare,
              att det blir ännu viktigare att vi har en bra, bred, fungerande
              public service och också att viktiga evenemang som vi också diskuterar
              i dag har stor möjlighet att nå ut till den breda publiken och
              allmänheten.
            </seg>
            <seg n="44ebedfe">
              Med anledning av att 23 olika idrottsförbund har skrivit till
              riksdagen och påkallat riksdagens engagemang för att se över frågan
              om en evenemangslista tycker jag att detta är ett intressant och
              bra beslut.
            </seg>
            <seg n="a3d5c5fd">
              De 23 olika idrottsförbunden har pekat på att sedan MTG förvärvade
              rättigheterna att sända OS 2014 och 2016 har det vi tidigare inte
              har behövt diskutera i Sverige blivit en fråga. De stora evenemangen
              som OS har ju nått ut brett till de allra flesta, även om det
              finns undantag.
            </seg>
            <seg n="76fc5248">
              TV3 förvärvade exempelvis rättigheterna för hockey-VM för ganska
              många år sedan, så rätt få människor i Sverige kunde se det. Jag
              är säker på att det bidrog till att hockeyintresset minskade i
              Sverige. Hockey-VM var viktigt det kommer jag ihåg från när jag
              själv var i 1015-årsåldern så att man kunde se sina idoler och
              lära sig namnen på dem. Det bidrog till ett intresse för ishockey.
            </seg>
            <seg n="3259d38b">
              Jag tror att det är därför som de olika förbunden är oroliga
              och undrar: Vad händer med OS? För många av de små idrottsförbunden
              är OS den stora möjligheten att nå ut brett till publiken i Sverige
              och få sina stjärnor kända, så att en bred publik lär känna dem.
              Det är ingen oväsentlig fråga.
            </seg>
            <seg n="f6cfe024">
              Det bidrog till att vi från konstitutionsutskottets sida beslöt
              oss för att bjuda in MTG och höra deras syn på detta. De säger
              att vi inte behöver vara oroade utan att de kommer att sända brett
              när det gäller OS, de gånger som de har lyckats förvärva rättigheterna.
              MTG har också kanaler TV3 når i dag många fler än när man förvärvade
              rättigheterna till ishockey-VM.
            </seg>
            <seg n="bd0b5640">
              En annan sida är ändå att man med stor sannolikhet kommer att
              sända en del av OS-evenemangen från betal-tv. En del kommer att
              gå via kanaler som bara ett fåtal har eller som man måste betala
              för.
            </seg>
            <seg n="f3aa7a47">
              Om vi får en utveckling där mer och mer landar på betal-tv har
              de 23 olika förbund som har skrivit till Sveriges riksdag fått
              rätt.
            </seg>
            <seg n="2df569fb">
              För att vi inte ska landa i den situationen tycker jag att det
              kan vara dags att vi nu börjar fundera över en evenemangslista.
              Det finns trots allt ett EU-direktiv som säger att vi har möjlighet
              till det, trots att vi är med på en internationell arena med gemensam
              lagstiftning. Många andra länder har dragit i gång en sådan evenemangslista.
              Det är länder som Finland, Frankrike och en rad andra länder.
            </seg>
            <seg n="60bef2c2">
              Vårt besked och budskap till regeringen och till svenska folket
              är: Majoriteten i konstitutionsutskottet anser och så hoppas vi
              att riksdagen också beslutar om det i eftermiddag att regeringen
              ska tillsätta en utredning för att lägga fram ett förslag på en
              evenemangslista som riksdagen sedan kan ta ställning till.
            </seg>
            <seg n="e3761780">
              Det tror jag kan bidra till att den oro som en del känner kanske
              inte behöver bli verklighet. Jag tycker nog att det den här gången
              är bättre att vi tar ett beslut nu innan problemet blir jättestort.
            </seg>
          </u>
          <note n="e487f650">
            Anf. 97 HELENE PETERSSON i Stockaryd (S):
          </note>
          <u who="peter_eriksson_f7fe39" xml:id="i-45addf36cd8c0eca-0" n="fd7e6c74" prev="i-279e187756428db6-0">
            <seg n="27de10a8">
              Herr talman! Mycket har redan sagts om de två viktiga frågor
              som vi behandlar i detta betänkande.
            </seg>
            <seg n="f17f8c60">
              Allas tillgång till radio och tv i dag är något som vi tar för
              givet. Tekniken har utvecklats enormt under de senaste 50 åren
              som tv har funnits, till glädje för de allra flesta.
            </seg>
            <seg n="381d48e2">
              Efter radio- och tv-monopolet vi har väl inte varit föregångare
              i den frågan, men man får ju se i backspegeln har det utvecklats
              så att många fler kanaler och fler aktörer har kommit in på marknaden.
              Det har också varit till glädje för de allra flesta.
            </seg>
            <seg n="ff2e557d">
              Den fråga som jämt och ständigt dyker upp är: Hur ska detta betalas?
            </seg>
            <seg n="77ad182a">
              Hur public service-kanalerna ska finansieras är just nu en fråga
              för en utredning, och det kommer inte att bli en fråga för konstitutionsutskottet,
              utan det är kulturutskottet som kommer att äga den.
            </seg>
            <seg n="8c02f0b0">
              Det vi debatterar när det gäller detta betänkande är ett annat
              sätt att finansiera radio och tv, nämligen via annonser. Möjligheten
              att annonsera, på vilket sätt det sker och antalet minuter har
              ändrats två gånger under de senaste åtta åren.
            </seg>
            <seg n="4e49b7ee">
              Den socialdemokratiska regeringen ökade under våren 2004 flexibiliteten,
              framför allt under den bästa sändningstiden. Men avsikten var
              inte att det skulle vara tillåtet att sända mer reklam totalt
              sett. Åtta minuter per timme låg kvar, och det är fortfarande
              vår grundinställning.
            </seg>
            <seg n="64e29876">
              Där såg vi ett problem med den motion som fanns. Den var ganska
              precis och gällde åtta minuter och hade inte omfattat den flexibilitet
              som vi införde 2004.
            </seg>
            <seg n="5f12e784">
              Herr talman! Det hinner hända en hel del på fyra år i medievärlden,
              den värld som snurrar ganska snabbt, inte bara så att det är fler
              aktörer, fler kanaler och fler bolag, utan tekniken gör också
              att mediemarknaden och medieföretagen har en hel del att brottas
              med.
            </seg>
            <seg n="8a557f1b">
              Det startas och har startats flera kanaler, i både radio och
              tv på gott och ont. Det goda är ett ökat utbud. Ingen kan väl
              säga något annat. Det onda kan vara att det blir en allt större
              kostnad för den enskilde. Man ska ha allt detta, och det kostar
              att hänga med. Ungarna ska absolut ha den senaste Iphonen, man
              ska ha plattor och bredband. Om man inte har rätt kanaler hemma
              hänger man inte med i diskussionerna i skolan. Man har inte sett
              det senaste tv-avsnittet av en serie som går i en betalkanal.
              Det kostar.
            </seg>
            <seg n="ea352bac">
              Det konstiga är att alla undersökningar visar att människor är
              beredda att betala och har alltid så varit. När licensen infördes
              var den ganska hög i förhållande till människors inkomst, men
              man var beredd att betala.
            </seg>
            <seg n="fb6c16a5">
              Den senaste veckan fick jag, och säkert många av er andra, en
              forskningsrapport från Nordicom. Den visar att i genomsnitt 6,8
              procent av hushållens disponibla inkomst går till medieavgifter.
              Även om det inkluderar bredband och mobiltelefon är det ganska
              mycket. Det är fortfarande en hög acceptans för att betala tv-licensen.
              De som har råd betalar gärna mer för att ta del av det andra utbudet.
            </seg>
            <seg n="a7a62ad5">
              Mediebolagen kan antingen använda sig av annonsfinansiering plus
              en månadsavgift, som det ofta är om man köper ett paket, eller
              betal-tv. Om man tittar på de tre olika finansieringssätten visar
              rapporten att icke reklamfinansierad betal-tv är det som man sist
              vill lägga pengar på. Man kan diskutera om det beror på innehållet
              i utbudet eller om det kostar så mycket att man anser att man
              inte hinner utnyttja utbudet. Det har man inte gått vidare med.
            </seg>
            <seg n="c3f05040">
              Även om de flesta upplever att det är för mycket annonser och
              att programmen förstörs av ständiga avbrott fortsätter man att
              titta, och man fortsätter att köpa ett bredare utbud.
            </seg>
            <seg n="dd32c020">
              Som jag har sagt tidigare har vi kvar vår grundinställning. Vi
              tycker att den tillåtna annonstiden per timme är för lång. Jag
              tror att vi delar den uppfattningen med hela svenska folket.
            </seg>
            <seg n="764eacdc">
              Men vilka konsekvenser får det för det totala utbudet av radio
              och tv om vi återgår till åtta minuter? Vilka ekonomiska konsekvenser
              kan det få för tittarna om mer ska betalas via abonnemangsavgiften
              eller om fler program kommer att gå över till ren betal-tv?
            </seg>
            <seg n="cc79b37e">
              Vi har bara pratat om tv, men vi har ju också kommersiell radio.
              En fråga som jag tror kommer att bli ganska het är digitaliseringen
              av radion. Vill vi ha en övergång till digitalradio och vem ska
              i så fall betala det konsumenterna, annonsörerna, staten eller
              alla tre? Det blir en framtida fråga.
            </seg>
            <seg n="c2443739">
              Av hänsyn till konsumenterna, men också till branschen, vill
              majoriteten i utskottet i dag inte rakt av rösta igenom ett förslag
              om återgång till åtta minuter, utan först ge regeringen i uppdrag
              att göra en allsidig utvärdering av den tidigare genomförda utökade
              annonstiden.
            </seg>
            <seg n="3a069f61">
              Herr talman! Allas tillgång till radio och tv är primärt, men
              också allas tillgång till större evenemang av allmänt intresse.
              Den frågan har det också pratats mycket om här i dag.
            </seg>
            <seg n="2dbc09d0">
              Vi tycker att det är bra att man tar tag i frågan om evenemangslista.
              Vi har träffat MTG som har rättigheterna nu, och de ser det inte
              som något problem. Det kanske inte behöver vara ett problem att
              det finns en lista. Ett problem kan vara att man förvärvar rättigheterna
              lång tid i förväg. Vi är inne på 20182020 nu. Vi vet inte vilka
              aktörer som finns då och hur det ser ut. Därför tycker vi att
              det är dags att regeringen tar tag i den här frågan. Det är inte
              riksdagen som ska sätta upp några direktiv. Det är en utredning
              som regeringen ska tillsätta som ska titta på hur en evenemangslista
              ska utformas, inte om . Det tycker jag är viktigt att markera.
            </seg>
            <seg n="1464645e">
              Herr talman! Jag vill kort kommentera motionen om politisk reklam.
              Jag tycker också att det är viktigt att alla partier erbjuds samma
              annonsvillkor. Det skedde också. Men i motionen står det också
              om att begränsa tv-bolagens ansvariga utgivares rätt att avgöra
              vad som får sändas eller inte och att i lag uppge vem som ska
              vara ansvarig utgivare för reklam. Det är ett ganska stort ingrepp
              i yttrandefrihetsgrundlagen som vi inte vill bidra till. Det är
              just sådana avgöranden som vi i riksdag och regering ska hålla
              fingrarna borta från. Mediebolagens ansvariga utgivare måste vara
              de som ska ta ansvar och som ska kunna ställas till svars för
              vad som sänds i deras kanaler.
            </seg>
            <seg n="bf999f4e">
              Det sista jag ska ta upp är frågan om rätten att välja tv-utbud.
              I betänkandet finns det en fråga som handlar om kabel-tv-utbud.
              Regeringen har sagt att man ska ge myndigheten för radio- och
              tv-bolag i uppdrag att följa utvecklingen och vid behov lämna
              förslag till åtgärder. Det uppdraget är ännu inte lämnat. I utskottet
              säger vi att vi utgår från att regeringen fullföljer vad man tidigare
              har aviserat. Därför avstår vi nu från att framlägga ett tillkännagivande.
            </seg>
          </u>
          <note n="b01b0b4d">
            I februari 2008 ändrade nuvarande regering maxtiden för annonsering
            till tolv minuter, för att harmonisera med det europeiska tv-direktivet.
          </note>
          <note n="e938811a">
            Med detta yrkar jag bifall till förslaget i konstitutionsutskottets
            betänkande.
          </note>
          <note n="247ae283">
            Överläggningen var härmed avslutad.
          </note>
          <note n="b9e73f8c">
            15 § Ändringar i riksdagsordningen om replikrätten m.m.
          </note>
          <note n="8ed668aa">
            Föredrogs
          </note>
          <note type="speaker" n="0566bc5b">
            Anf. 98 MONTASER ENEIM (M):
          </note>
          <u who="unknown" xml:id="i-d26e4b43abc1d2db-0" n="08ba30e6">
            <seg n="c4579dfa">
              Herr talman! Det kommer ett tillfälle i varje riksdagsledamots
              mandatperiod då denne ska argumentera för en ren formalitet i
              stället för en politisk vision, en sakfråga eller ett ställningstagande.
              Detta är ett sådant tillfälle.
            </seg>
            <seg n="6f9a88d8">
              Jag finner det föga troligt att ämnet för detta anförande eldar
              massorna, men likväl är det viktigt.
            </seg>
            <seg n="76094abe">
              Demokratins kvarnar må mala långsamt, men mycket hellre långsamt
              än inte alls. Det tror och hoppas jag att många håller med om.
              Demokratin handlar inte enbart om tidlösa och universella värderingar
              som alla människors lika värde, lika rättigheter och lika skyldigheter.
              Det handlar även om att upprätta, utveckla och underhålla vårt
              demokratiska system för röstning och debatt. Ett sådant system
              måste vara relevant, rättvist och förutsägbart. Ett sådant system
              måste även vara föremål för uppdatering och anpassning allteftersom
              tiderna och omständigheterna så kräver. Därför har det fallit
              på mig att föredra konstitutionsutskottets betänkande.
            </seg>
          </u>
          <note n="7f7a6bcf">
            Herr talman! Betänkandet handlar om ändringar i riksdagsordningen
            om replikrätten med mera. Talmannen gav för en tid sedan kammarkansliet
            i uppdrag att utreda vissa ändringar i riksdagsordningen. I korthet
            handlar det om replikrätten och talarordningen i anslutning till
            interpellationsdebatter.
          </note>
          <u who="unknown" xml:id="i-32ad027d3a890508-0" n="08ba30e6">
            <seg n="01c3dcca">
              De slutsatser och rekommendationer som kammarkansliet landade
              i har därefter övervägts av talmannen och gruppledarna. Förra
              våren framlade KU ett betänkande. I detta uppmanade man riksdagsstyrelsen
              att anpassa vissa begrepp i riksdagsordningen, och denna fråga
              har nu beretts av kammarkansliet. Ytterst handlar betänkandet
              och rekommendationerna från kammarkansliet om ren formalia för
              debattordningen här i kammaren. Därför hoppas jag att talmannen
              och riksdagens ledamöter ursäktar mig om jag tar mig friheten
              att läsa direkt ur betänkandet. På så sätt säkerställs att förslagen
              återberättas på rätt sätt, vilket ju är viktigt när det gäller
              formalia:
            </seg>
            <seg n="e2ece033">
              När det gäller ändringarna i riksdagsordningen föreslås bland
              annat att kriterierna för vad som avses med replik tas bort ur
              lagen och att det uttryckligen av lagen framgår att en replik
              begärs i omedelbar anslutning till ett anförande.
            </seg>
            <seg n="5d6acb2d">
              Vidare föreslås att det i riksdagsordningen regleras att en talare
              inte får anmäla sig senare än under andra omgången i en interpellationsdebatt
              och att det tydliggörs att omröstningen i kammaren kan ske på
              elektronisk väg.
            </seg>
            <seg n="8778fefd">
              Därutöver föreslås att bestämmelsen i riksdagsordningen om ett
              statsråds skyldighet att meddela kammarkansliet om ett svar på
              en skriftlig fråga är försenat eller uteblir förtydligas.
            </seg>
          </u>
          <note n="55e7fd97">
            Slutligen föreslås att vissa begrepp i riksdagsordningen om bland
            annat budgetprocessen anpassas till regeringsformens begrepp.
          </note>
          <note n="3b52a5c3">
            I framställningen föreslås dessutom att lagen om personregister
            i riksdagens informationssystem Rixlex upphävs.
          </note>
          <note n="140bb292">
            Herr talman! Inga motioner har väckts med anledning av framställningen.
            Jag yrkar bifall till förslaget i utskottets betänkande.
          </note>
          <note n="247ae283">
            Överläggningen var härmed avslutad.
          </note>
          <note n="87b30a2f">
            16 § En strategi för romsk inkludering och andra minoritetsfrågor
          </note>
          <note n="8ed668aa">
            Föredrogs
          </note>
          <note type="speaker" n="399bd3cf">
            Anf. 99 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-4e9723e68ff6bbc7-0" n="a9613244">
            <seg n="a3e419f5">
              Herr talman! Jag hade utgått från att en annan talare som stod
              anmäld på talarlistan skulle inleda denna debatt.
            </seg>
            <seg n="1d487998">
              Denna debatt ska handla om betänkandet En strategi för romsk
              inkludering och andra minoritetsfrågor . Jag hade tänkt börja
              tala om andra minoritetsfrågor och nästan inte beröra det övriga
              i betänkandet. Det utgick jag från att den föregående talaren
              på talarlistan skulle ha talat om.
            </seg>
            <seg n="6c774b99">
              Det är bra att det kommer en strategi för den romska inkluderingen.
              Det är bra att man faktiskt gör någonting på allvar. Men som så
              ofta är det lite för lite och lite för sent med vissa saker.
            </seg>
            <seg n="038cb53d">
              Det finns en reservation som handlar om att de kommuner som man
              utser för att göra pilotverksamhet också ska få tydliga mål för
              vad denna pilotverksamhet ska leda till. Det är en bra reservation.
            </seg>
            <seg n="c254eaa1">
              Det finns också en reservation om kravet på modersmålsundervisning.
              Vi vet att bra modersmålsundervisning möjliggör för barn att ta
              till sig alla ämnen på ett mycket bättre sätt. Därför är det olyckligt
              att man inte ställer samma krav på modersmålslärare som på lärare
              i andra ämnen.
            </seg>
            <seg n="c690f3ba">
              Nu tänkte jag gå över till något av det som ryms inom orden andra
              minoritetsfrågor och tala om den samiska ursprungsbefolkningen
              i Sverige. Vänsterpartiet står bakom tre reservationer i betänkandet
              som berör den samiska befolkningen. Men för att inte dra ut på
              voteringen senare tänkte jag begära omröstning i kammaren bara
              om reservation 5 om ratificering av ILO:s konvention 169.
            </seg>
            <seg n="f0d4413d">
              Majoriteten i utskottet väljer att inte tillstyrka Vänsterpartiets
              motionsyrkande om ratificering av ILO:s konvention 169 om urfolkens
              rättigheter. Frågan om ratificering av denna konvention har behandlats
              många gånger, senast våren 2008 här i kammaren. Då ansåg man att
              det var angeläget att ett beslut inte skulle hastas fram. Nu,
              fyra år senare, anser utskottsmajoriteten att det inte går att
              ratificera konventionen eftersom alla rättsliga förutsättningar
              inte är utredda och att man inte vill föregripa den pågående beredningen
              i Regeringskansliet. Det är bra att det pågår en beredning, men
              det finns också möjligheter att trycka på ytterligare för den.
            </seg>
            <seg n="d755187d">
              Vänsterpartiets uppfattning är att regeringen måste agera snabbare
              och mer för att garantera den samiska befolkningens rättigheter.
              Det krävs initiativ för att komma vidare i markfrågorna, och det
              krävs samtal och samråd med samtliga inblandade parter, inte minst
              för att komma vidare i de konflikter som har skapats mellan renägande
              samer och icke renägande samer. Den svenska statens agerande genom
              historien har skapat problem och konflikter som staten också måste
              ta ett ansvar för att lösa. Detta är inte frågor som löser sig
              själva, och det går inte att vänta. Det är inte heller rimligt
              att bara lägga över detta på rättsliga processer där olika delar
              i denna konflikt och olika parter måste ta det ekonomiska ansvaret
              för att lösa problemet. Staten måste ta ett ekonomiskt ansvar
              och jobba vidare för att lösa dessa konflikter.
            </seg>
            <seg n="3683807f">
              Vänsterpartiet motionerade i riksdagen om ratificering av ILO:s
              konvention 169 för första gången våren 1991. Då togs denna konvention
              upp med anledning av en skrivelse. Den antogs på ILO:s konferens
              1989. När den togs upp här för första gången 1991 hade Norge redan
              antagit och ratificerat konventionen. Man hade inte alla rättsliga
              avvägningar klara men valde att ratificera konventionen för att
              sedan använda den som en grund och ett underlag för den vidare
              juridiska processen.
            </seg>
            <seg n="dc2977e7">
              Den svenska regeringen uttalade då att det vore önskvärt att
              det på längre sikt skulle bli möjligt även för Sverige att tillträda
              konventionen. Frågan är hur lång tid det ska ta. I juni fyller
              konventionen 23 år. Riksdagen behandlade den första gången för
              21 år sedan. Vi tycker att det är dags att ta tydliga och starka
              steg nu. Därför yrkar jag bifall till reservation 5.
            </seg>
          </u>
          <note type="speaker" n="198465bf">
            Anf. 100 ANN-BRITT ÅSEBOL (M):
          </note>
          <note n="87c1e226">
            Herr talman! Jär i Öbdalim språkum wir öbdalsku.
          </note>
          <u who="ann-britt_asebol_43728b" xml:id="i-4d2ed87769e22b9e-0" n="9d81453a">
            <seg n="1f650649">
              Så skulle jag förmodligen ha sagt om jag kom från Älvdalen. Det
              ni hörde betyder: Här i Älvdalen pratar vi älvdalska.
            </seg>
            <seg n="f1abc6ab">
              Det är snart 400 år sedan älvdalsmålet först uppmärksammades
              i något större sammanhang, det vill säga i nedtecknad form. Älvdalskan
              är utvecklad ur fornnordiskan och påminner allra mest om det språk
              som talades över hela Norden för 1 500 år sedan. Språket har ett
              helt eget ordförråd, en annorlunda grammatik och kan ofta te sig
              oförståeligt för oss som talar svenska. Men det finns även likheter
              med nutida språk. Många älvdalska ord påminner om engelska, och
              skriftspråket använder sig av samma slags tecken som isländskan.
              I dag talas språket av 3 0006 000 människor, varav de flesta bor
              kvar i Älvdalen i mitt hemlän Dalarna.
            </seg>
            <seg n="df57da1e">
              En av motionerna i det betänkande som vi nu har att ta ställning
              till handlar om älvdalskan och om att erkänna den som minoritetsspråk.
              Minoritetsspråkskommittén har konstaterat att det är komplext
              att bedöma vad som är dialekt och folkmål, och såväl kommittén
              som regeringen bedömer det viktigt att älvdalskan bevaras som
              en del av det svenska kulturarvet och att språket förs vidare
              till nya generationer.
            </seg>
            <seg n="af3c22ef">
              Men vad är då en nationell minoritet? Det kan man kalla de etniska
              minoriteter som har en långvarig språk- och kulturgemenskap innanför
              den nationella gemenskapen, vanligen längre än hundra år eller
              fyra generationer. Enligt internationella konventioner ILO:s konvention
              169 och Europarådets konventioner för skydd av nationella minoriteter
              och minoritetsspråk har sådana minoriteter rätt till skydd och
              stöd för att bevara och utveckla sitt språk och sin kultur.
            </seg>
            <seg n="3779d5a1">
              Men man bör också skilja mellan urbefolkning, nationell minoritet,
              minoritetsspråk och invandrare i modern tid. Inom EU finns i dag
              bara en erkänd urbefolkning, nämligen samerna. Övriga grupper
              har olika former av minoritetsstatus och skydd för minoritetsspråken.
              De nationella minoriteterna är givetvis ofta en ursprungsbefolkning
              i landet men har inte erhållit ursprungsstatus utan är kategoriserade
              som minoritetsbefolkning inom en nation.
            </seg>
            <seg n="f0294431">
              Regeringens skrivelse om romsk inkludering innehåller en långsiktig
              strategi under en tjugoårsperiod och också en satsning på utvecklingsarbete
              främst inom utbildning och arbete. Till detta har regeringen avsatt
              medel under åren fram till 2015. Skrivelsen följer i stort slutbetänkandet
              Delegationen för romska frågor som lades fram år 2010.
            </seg>
            <seg n="6f6b527e">
              Den tjugoåriga strategin har upprättats inom ramen för den minoritetspolitiska
              strategin en proposition från år 2008.
            </seg>
            <seg n="e0bdc23d">
              Man har utgått från ett rättighetsperspektiv. Romernas situation
              är ovärdig ett demokratiskt välfärdssamhälle som vårt, och det
              finns inga genvägar till jämlika villkor för romer. Situationen
              kräver därför en långsiktig, uthållig och målmedveten strategi
              som ska säkerställa romernas mänskliga rättigheter i Sverige en
              strategi med tre övergripande mål:
            </seg>
            <seg n="c3f07a2c">
              I regeringens skrivelse betonas, som sagt, vikten av att kommuner
              och myndigheter ska vara delaktiga och ta ett tydligt och aktivt
              ansvar.
            </seg>
            <seg n="c55a029c">
              Herr talman! Jag skulle också vilja belysa några samefrågor:
            </seg>
            <seg n="46dc0b0e">
              I norra delen av mitt hemlän Dalarna har vi landets sydligaste
              sameby i Idre. En sameby är normalt ett geografiskt område i väst-östlig
              riktning. Idre sameby sträcker sig i väst från norska gränsen
              till i öst ned mot Särna.
            </seg>
            <seg n="7ce6cca3">
              Samebyn bildades 1983 efter en rekonstruktion av gamla Idre sameby
              och är Sveriges sydligaste renskötselområde. Medlemsantalet i
              byn uppgår i dag till 36 personer, varav 13 är renägare. I somras
              hade jag förmånen att få följa samernas arbete i samebyn och att
              få insikt i den dagliga problematiken som rör allt från renskötseln,
              renskötselområdet och vargfrågan till näringspolitiska frågor
              och de produkter som framställs från renen.
            </seg>
            <seg n="b5dfd2f8">
              Sammanlagt finns det i dag 43 samebyar i Sverige, vartill kommer
              åtta byar i östra Norrbotten som bedriver renskötsel inom ett
              koncessionsområde med tidsbegränsat tillstånd.
            </seg>
            <seg n="aa418b0e">
              I övrigt kan samebyarna delas in i fjällbyar respektive skogssamebyar,
              beroende på inom vilket område renskötseln bedrivs. Idre sameby
              räknas till fjällsamebyarna. Rennäringen är basen.
            </seg>
            <seg n="7b9c9ded">
              Man säger att rennäringen, samisk kultur och samiska kulturprodukter
              är starka tillväxtfaktorer i övre Älvdalens kommun. Visionen för
              byn är att synliggöra rennäringen och den sydsamiska kulturen.
              Därför är det, herr talman, viktigt att vi gör det möjligt för
              denna viktiga minoritetsgrupp att få utveckla sin egen identitet
              och kultur.
            </seg>
            <seg n="cec0eb9e">
              Sametinget utgör en viktig del som folkvalt organ. Men det måste
              vara tydligt när det gäller att skilja detta från rollen som myndighet
              under regeringen.
            </seg>
            <seg n="a14d9e24">
              Det har också under ett antal år diskuterats huruvida vi ska
              ha en gemensam nordisk samekonvention. Arbetet med det inleddes
              redan 1995. Fortfarande pågår förhandlingar mellan Sverige, Norge
              och Finland i frågan.
            </seg>
            <seg n="648eabaa">
              Utskottet har tagit initiativ till ett kunskapsseminarium om
              samekonventionen. Utskottet menar att det också är viktigt att
              utreda de rättsliga förutsättningarna för exempelvis gränsdragningar
              kring renskötselområden innan man går in och ratificerar ILO:s
              konvention 169.
            </seg>
            <seg n="52e9ab8f">
              En utredning om detta pågår för närvarande i Regeringskansliet.
              Utskottet vill därför invänta denna. Därefter kan ytterligare
              beslut fattas i frågan om ratificering.
            </seg>
          </u>
          <note n="77a8fe00">
            Herr talman! De stora frågorna som behandlas i detta betänkande
            handlar om en samordnad och långsiktig strategi för romsk inkludering
            och dessutom 13 motioner från den allmänna motionstiden 2010/11
            om våra nationella minoriteter vad gäller nordisk samekonvention,
            initiativ till sameparlament, samernas rättigheter och utvidgning
            av de finska förvaltningsområdena och det redan sagda från mitt
            hemlän, nämligen bevarandet av det älvdalska språket.
          </note>
          <note n="2dad4a64">
            Herr talman! Jag yrkar bifall till denna skrivelse och till utskottets
            förslag i betänkandet samt avslag på de motioner som väckts.
          </note>
          <note type="speaker" n="c0241180">
            Anf. 101 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-b4e78acb205e8633-1" n="76acced6">
            <seg n="c73e8918">
              Herr talman! Jag vill tacka föregående talare för att hon belyst
              den motion som min partikollega Kenneth Johansson från Falun väckt
              i riksdagen och som handlar om älvdalskans ställning som också
              ingår som en del i det betänkande vi nu debatterar.
            </seg>
            <seg n="5f64bc91">
              Främst tänker jag här belysa samernas rättigheter samt förutsättningarna
              för att Sverige enligt motionskrav i riksdagen ratificerar ILO-konventionen
              169 om urfolkens rättigheter.
            </seg>
            <seg n="04961174">
              En viktig fråga är om det är domstolar eller politiker som ska
              lösa frågorna om samernas rättigheter. Jag tror att det behövs
              både domar och politiska beslut, alltså även lagstiftning, för
              att lösa detta. Som jag uppfattar det kan det bli väldigt dyrt
              att domstolsvägen lösa de problem som finns inom renbetesområdet.
            </seg>
            <seg n="9c649ea7">
              En dyr erfarenhet var det för de 105 fastighetsägarna i Nordmaling
              som av Högsta domstolen i april 2011 ålades att betala 3,8 miljoner
              i ersättning för tre samebyars rättegångskostnader samt därutöver
              sina egna advokatkostnader.
            </seg>
            <seg n="67962633">
              Domen var en tydlig framgång för samerna i tre samebyar som tillerkändes
              renbetesrätt i Nordmaling mot fastighetsägarnas bestridande.
            </seg>
            <seg n="d4b7fd6b">
              Enligt en karta i Nationalencyklopedin omfattar renbetesområdet
              cirka en tredjedel av Sveriges yta. Vad domarna i skattefjällsmålet
              från 1981 och i Nordmalingsmålet från 2011 tillsammans säger kan
              väl totalt sett sägas vara att samerna har renbetesrätt men inte
              äganderätt till någon del av renbetesområdena. Man kan se det
              som en i dag inte lagfäst form av servitut som belastar de fastigheter
              som finns i varje fall inom vissa delar av renbetesområdet.
            </seg>
            <seg n="ae09f9c3">
              FN-organet ILO:s konvention 169 om urfolkens rättigheter är från
              juni 1989. En svensk utredning om konsekvenserna av ett godkännande
              av konventionen tillsattes 1997. Utredningen var klar 1999. Den
              gjordes av landshövding Sven Heurgren med hjälp att ett stort
              antal experter.
            </seg>
            <seg n="14898cfe">
              Sven Heurgren fastslog att Sverige borde ratificera ILO-konventionen.
              Men hans samråd med markägare, kommunala företrädare och statliga
              myndigheter inom området visade att en klar majoritet var mot
              en svensk anslutning till konventionen. De förordade i stället
              lokala praktiska lösningar av de konflikter som finns.
            </seg>
            <seg n="65080d8e">
              Sven Heurgren konstaterade att ILO-konventionen inte innehåller
              några instrument för hur konflikter mellan ursprungsfolken och
              andra grupper ska lösas. Konventionen är endast inriktad på att
              säkra ursprungsfolkens ställning. Heurgren förordade en gränsdragningskommission.
              Den skulle tillsättas för att klara ut rättigheterna till renbete,
              jakt och fiske.
            </seg>
            <seg n="fd3b8ae8">
              Nu är det 13 år sedan Sven Heurgrens utredning. Men ingen svensk
              regering har löst de frågor som Heurgren ville ha lösta före en
              ratificering av konventionen. Sametinget har också svårt att hantera
              frågorna om den dialog som behövs med regeringen för att komma
              vidare i rättighetsfrågorna.
            </seg>
            <seg n="21b67a08">
              Ska man komma vidare behövs det, enligt min bedömning, ett ersättningssystem
              eller försäkringssystem som gör att markägare som drabbas av skador
              på mark och skog på grund av renarnas betesutnyttjande måste kunna
              få ersättning. Utan det kommer det att vara svårt att lösa de
              konflikter som kan uppstå mellan samer och markägare när skador
              uppkommer. Som jag uppfattar det är det inte så ofta sådana här
              skador uppkommer. Men för en enskild skogsägare kan skadorna uppgå
              till mycket stora belopp, med konflikter som en naturlig följd.
            </seg>
            <seg n="76b501fb">
              Vidare är det, som jag ser det, viktigt att i frågorna om äganderätten
              beakta att den grundlagsreform vi förra året beslutade i riksdagen
              innebär ett förstärkt ägandeskydd i enlighet med EU-lagstiftningen.
            </seg>
            <seg n="23d1024d">
              Vi kan också hämta erfarenheter från Australien. Kollektiv äganderätt
              för grupper i ursprungsbefolkningen där har varit svår att hantera.
              Det har lett till stora interna konflikter.
            </seg>
            <seg n="0d0f8d5e">
              När det gäller jakt- och fiskefrågor är det också knepigt, för
              nu finns i viss mån företräde för samer. Men de skulle kunna få
              en sämre ställning om nya gränser dras när det gäller jakt som
              påverkar jakt- och fiskerättigheter.
            </seg>
            <seg n="9a0e3636">
              Min slutsats är att vi inte har förutsättningar att nu i riksdagen
              besluta i enlighet med motionskrav om ratificering av ILO-konventionen
              169. Men det bör vara möjligt att gå vidare för att lösa de problem
              och konflikter som finns i de här rättighetsfrågorna.
            </seg>
          </u>
          <note type="speaker" n="e66e10b0">
            Anf. 102 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-4e9723e68ff6bbc7-1" n="a9613244">
            <seg n="a21f6d1d">
              Herr talman! Jag hörde Per-Ingvar säga att när man hade samråd
              efter remissrundan för utredningen 1999 hade markägare, myndigheter
              och statliga företrädare generellt så mycket synpunkter att man
              inte kunde gå vidare. Det är väl lite det som är problemet med
              det här, alltså att det är statliga myndigheter och markägare
              som har utredningsmaterial och en stark grund för att hävda sin
              rätt. Hur länge ska man hålla på innan staten faktiskt tar sitt
              ansvar?
            </seg>
            <seg n="c8ce73eb">
              Det behövs ekonomisk ersättning som man kan gå in med, enligt
              Per-Ingvar. Ja, det är väl ett alldeles utmärkt sätt att gå vidare.
              När tänker staten ta något initiativ till att faktiskt göra det
              och inte vänta på rättsliga processer?
            </seg>
          </u>
          <note type="speaker" n="b2ca1985">
            Anf. 103 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-b4e78acb205e8633-2" n="76acced6">
            <seg n="fcca5203">
              Herr talman! Jo, det är riktigt att det finns konflikter i det
              här, och det finns konflikter som behöver lösas. En del av lösningen
              kan ligga just när det gäller ekonomin, men när det till exempel
              gäller det som har varit uppe i Nordmalingsdomen finns det som
              jag ser det möjligheter att titta på den. Hur kommer man vidare?
              Det är ett uppdrag jag tycker att man inom regeringen måste ta.
            </seg>
            <seg n="34e9456d">
              Man håller på. Det är inte så att frågan ligger vilande, utan
              det pågår ett arbete inom Landsbygdsdepartementet där domen som
              kom för ett år sedan naturligtvis är en viktig del i hur man kommer
              att kunna gå vidare.
            </seg>
          </u>
          <note type="speaker" n="835036aa">
            Anf. 104 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-4e9723e68ff6bbc7-2" n="a9613244">
            <seg n="aa2e57f2">
              Herr talman! För 21 år sedan sade man att det vore önskvärt att
              på sikt kunna ratificera. Hur lång tid bedömer man att det ska
              ta nu? I utredningen 1999 bedömde man att det behövdes fem år.
              Sedan hade man en utredning som var klar i mitten av 2000-talet.
              Det är fortfarande så att det bara rullar och rullar. Det händer
              inte mycket. När tänker staten i så fall ta det här ansvaret och
              se till att det blir någon form av dialog så att man kommer vidare
              i frågan?
            </seg>
          </u>
          <note type="speaker" n="2e6957f9">
            Anf. 105 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-b4e78acb205e8633-3" n="76acced6">
            <seg n="3df3eb1a">
              Herr talman! En del av de här frågorna diskuteras i arbetet med
              den nordiska samekonventionen. Det arbetet pågår. Just nu uppfattar
              jag att det är Finland som gör att man inte kommer framåt, men
              sannolikt kan en hel del av de här frågorna lösas inom ramen för
              den nordiska samekonventionen, som jag vet att det pågår ett arbete
              med.
            </seg>
          </u>
          <note type="speaker" n="1a8c420c">
            Anf. 106 JONAS ÅKERLUND (SD):
          </note>
          <u who="jonas_akerlund_45e72b" xml:id="i-6d1b26d17c2ed701-0" n="1e72ff0b">
            <seg n="4031cdfa">
              Herr talman! Det mesta som finns att säga om betänkandet KU17
              är väl redan sagt, så jag tänker kanske inte upprepa så mycket
              av det jag har hört.
            </seg>
            <seg n="93f7da95">
              I betänkandet finns det reservationer. En reservation har nr
              1, och den gäller frågan om modersmålslärare och undantaget från
              kravet på lärarlegitimation. Efter visst funderande har vi kommit
              fram till att det är en reservation vi stöder.
            </seg>
            <seg n="89a5ceb1">
              För övrigt när det gäller det som sägs om den långsiktiga strategin
              för romsk inkludering har statsrådet Erik Ullenhag besökt oss
              vid ett par tillfällen. Det har varit glädjande att höra det han
              säger, för han har talat om att man måste ta hänsyn till hur mångfasetterad
              gruppen är. Det finns romer, och det finns andra romer. De behöver
              varken ha språk eller kultur särskilt mycket gemensamt. Han har
              talat om problemet med den ömsesidiga misstro som finns och misstron
              mot majoritetssamhället samt olika intressen som står mot varandra.
              Varje barn har rätt att gå i skola, även de flickor som tillhör
              en kultur där man kanske inte anser att det är särskilt angeläget.
            </seg>
            <seg n="c139f4e5">
              Det är väldigt bra att statsrådet poängterar den här problematiseringen,
              för orsaken till det särskilda yttrande vi har är just att vi
              tyckte att regeringens skrivelse innehöll väldigt lite om hur
              komplexa de här frågorna är. Det är just för att det inte är första
              gången vi i Sverige eller på andra håll försöker att arbeta med
              de här frågorna resultaten har kanske inte alltid varit särskilt
              lysande som vi tror att man för att det här oerhört viktiga arbetet
              ska lyckas inte får blunda för alla svårigheter som finns.
            </seg>
            <seg n="1ac74bbb">
              I den meningen var det väldigt glädjande att höra vad Ullenhag
              hade att säga när han besökte oss.
            </seg>
          </u>
          <note type="speaker" n="db159cd3">
            Anf. 107 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-0b2ea43deac39233-1" n="b406b577">
            <seg n="f865d441">
              Herr talman! Betänkandet tar upp minoritetsfrågor, i synnerhet
              romers inkludering i det svenska samhället. Det är en folkgrupp
              som länge har stått och fortfarande står vid sidan om i många
              viktiga avseenden. Regeringen har redovisat en mängd åtgärder
              under en tjugoårsperiod för att underlätta romernas inkludering.
              Jag kan nämna till exempel stärkandet av romernas språk romani
              chib, stärkandet av utbildning för rätt utbildade yrken som modersmålslärare
              och flera andra saker.
            </seg>
            <seg n="eff68f1c">
              Vi är medvetna om att detta inte är tillräckligt; det kommer
              att behöva göras mer. Vi har också en lång historia av att ha
              misslyckats. Romerna har funnits i det svenska samhället i femhundra
              år. De är ännu inte inkluderade, och vi har tyvärr inte förhoppningen
              att det ska ske snabbt under de närmaste 20 åren. Inriktningen
              är dock klar: Alla människor behövs, och alla är inkluderade i
              det svenska samhället. Romerna står visserligen kulturellt sett
              i många avseenden utanför men behöver och har rätt att inkluderas.
              Vi vill markera det ordentligt.
            </seg>
            <seg n="09f298f4">
              Betänkandet tar upp den svåra frågan om huruvida Sverige skulle
              ratificera ILO-konvention nr 169 om ursprungsfolkens rättigheter
              och skydd. Bakom denna beteckning ryms hela det månghundraåriga
              misslyckandet med samepolitiken. Det ryms inte i den här debatten
              att försöka ge ens en översikt av hur Sverige som stormakt och
              så vidare har behandlat de här frågorna, men vi har ingen vacker
              historia.
            </seg>
            <seg n="52e658ee">
              Jag fick detta nära in på skinnet när jag under sex år bodde
              i Kiruna och vid köksbordet hade både markägare och samer som
              berättade och rent av kom i luven på varandra. Det här är problem
              som är mycket svåra att lösa och som, vilket vi hörde tidigare,
              rör en tredjedel av landet. Det går alltså inte att titta på USA
              och tänka sig någon typ av territorier för samer efter amerikansk
              modell, eller ens australiensisk modell. Det är nämligen inte
              görligt att låta en tredjedel av landet gå till samerna, även
              om de skulle ha rättmätiga krav på en så stor landyta. Vi måste
              lösa detta på ett sätt som tar hänsyn till de femhundra åren av
              illabehandling men likväl tar hänsyn till hur det ser ut i dag.
            </seg>
            <seg n="7f0611d1">
              Hur ska problemen lösas? Ja, det handlar framför allt om gränsdragningar,
              klarlägganden av samernas jakt- och fiskerätter och renskötseln.
              Det gäller också frågan om vem som är same. Hur ska man ta vara
              på rättigheter för den som är same men inte äger några renar?
              Det vi diskuterar här är nämligen framför allt renskötseln, men
              man kan mycket väl vara same och inte ha några renar. Hur kompenseras
              deras rättigheter?
            </seg>
            <seg n="d435d092">
              Innan dessa rättsliga förhållanden är utredda är det inte möjligt
              ja, det är inte ens önskvärt att konventionen ratificeras. De
              måste lösas först.
            </seg>
          </u>
          <note type="speaker" n="e48c691e">
            Anf. 108 ROGER HADDAD (FP):
          </note>
          <note n="4cc6f394">
            Fru talman! Jag vill börja med att yrka bifall till konstitutionsutskottets
            förslag i betänkandet och avslag på samtliga reservationer.
          </note>
          <u who="roger_haddad_de36c7" xml:id="i-52ab87f48644d4ab-1" n="4abe6e65">
            <seg n="eb5d8785">
              Från Folkpartiets sida kommer vi i huvudsak att fokusera på lejonparten
              i detta betänkande, nämligen regeringens romastrategi.
            </seg>
            <seg n="670a64ca">
              När man besöker andra europeiska länder, som Rumänien och Serbien,
              kan man se hur allvarligt det är för den romska minoriteten. De
              är Europas största minoritet. Det är inte ovanligt att de bor
              segregerat utanför det ordinarie samhället och har egna skolor.
              De lever i baracker, kartonghus och i hus utan el, vatten och
              avlopp under ekonomiskt och socialt sett miserabla förhållanden.
            </seg>
            <seg n="7067c22f">
              Men det betyder inte att allting ser bra ut i Sverige. Man får
              inte glömma bort att den romska kampen påbörjades för länge sedan.
              Inte minst under 60-talet fick den stark effekt i medierna och
              i samhället tack vare systrarna Taikon, som har bidragit väldigt
              mycket till att vi har kommit dit vi är i dag. Det var glädjande
              att höra Angelina Dimiter-Taikon i riksdagens andrakammarsal den
              12 mars när 500-årsjubileet uppmärksammades. Hon sade att hon
              ändå är glad att hon lever i Sverige, men att det har tagit 3040
              år att åstadkomma saker och ting.
            </seg>
            <seg n="24ef7223">
              Fru talman! Det är viktigt att regeringens strategi, som vi ser
              att det finns ett starkt stöd för, fokuserar på barn, ungdomar
              och kvinnor men också har ett särskilt fokus på arbete och utbildning.
              I utbildningsutskottet där jag sitter har vi diskuterat det här
              väldigt noga och tycker att det är bra att strategin och skrivelsen
              har fokus på just utbildning. Det finns ett för stort avhopp bland
              romska ungdomar från gymnasiet. Det är stora problem med närvaron
              i grundskolan. Och av någon konstig anledning har skolväsendet
              historiskt sett tyvärr inte ställt några krav, haft några förväntningar
              eller agerat när inte minst romska barn inte dyker upp i skolan.
            </seg>
            <seg n="9a74fed6">
              Det är också viktigt att uppmärksamma, till skillnad från vad
              som sades i det sverigedemokratiska inlägget, att betänkandet
              och skrivelsen visst problematiserar de problem som finns i den
              romska målgruppen. Det är ju väldigt olika behov beroende på om
              du är polsk rom eller finsk rom. Men helt klart ska man inte glömma
              bort det egentliga underlaget, nämligen Delegationen för romska
              frågor, som tar upp kvinnors hälsa, 80 procents arbetslöshet bland
              vuxna, hederskultur som finns i den romska grupperingen, inte
              minst bland finska romer, men också detta med romska rättegångar.
              Och det finns en orsak till att romer under de 500 år som de har
              funnits i Sverige har skapat dessa parallella system. Det är inte
              så konstigt, eftersom staten förföljde romer fram till 60-talet,
              då man inte fick ha ett permanent boende utan var tvungen att
              flytta till en annan kommun efter två månader. Därmed kunde man
              inte sätta barnen i skola.
            </seg>
            <seg n="e23c152a">
              Det finns fortfarande en stor misstro mot samhället, kommuner,
              landsting, stat och politiker över huvud taget. Därför är det
              bra att en viktig del i skrivelsen har fokus på tillit och förtroendeskapande,
              och det tar tid. Därför är jag glad att som svensk politiker när
              jag åker till Bryssel eller till andra länder kunna säga att vi
              inte bara har antagit en nationell strategi utan också har avsatt
              pengar till skillnad från tidigare, socialdemokratiska regeringar.
            </seg>
            <seg n="bd93b1da">
              Mia Sydow Mölleby uppehöll sig mer vid andra frågor än just det
              romska skrivandet och sade att det är för lite och för sent, men
              jag hörde inte ett enda konkret exempel på vad man i så fall saknar
              i romaskrivelsen. Det skulle vara mer konstruktivt att diskutera.
            </seg>
            <seg n="4ddfa231">
              Fru talman! Jag beklagar om Sverigedemokraterna i voteringen
              senare kommer att ansluta sig till reservation 1 om modersmålslärarna.
              Utbildningsutskottet har tidigare beslutat om en lärarlegitimation,
              förändrat skollagen med krav på behörighet och ämnesbehörighet
              och redan tidigt undantagit, medvetet, yrkeslärare och modersmålslärare
              utifrån att de inte finns. Det finns inga som söker utbildningarna.
              De finns inte i verkligheten, så det vore ett problem om vi skulle
              införa krav när den kompetensen inte finns. Då skulle vi bara
              utsätta skolor och kommuner för onödig kritik. Vi säger generellt
              att det är jätteviktigt att våra barn och ungdomar utbildas av
              utbildade och behöriga lärare, och det har funnits en acceptans
              för att det ska finnas vissa undantag.
            </seg>
            <seg n="df5e0e8b">
              När det gäller gymnasiesärskolan har vi förlängt övergångsperioden
              för vissa krav. Det har de rödgröna plus Sverigedemokraterna också
              beslutat om mot regeringens vilja. Ännu mer bekymrad blir jag
              över kravet på undervisning i romani chib, som är modersmålet
              för de flesta romer. När vi knappt har någon i dag som kan undervisa
              i ämnet romani chib ute i kommunerna är det bara att slå in öppna
              dörrar. Jag förstår inte vad det är ni vill åstadkomma med detta.
            </seg>
            <seg n="e2809b80">
              Vi har problem på de finska institutionerna att få studenter
              att vilja utbilda sig till lärare i finska språket. Hur är det
              då när vi kommer till just romernas språk romani chib? Där är
              ni svaret skyldiga innan vi går till beslut.
            </seg>
          </u>
          <note type="speaker" n="a6bef707">
            Anf. 109 HANS EKSTRÖM (S):
          </note>
          <u who="hans_ekstrom_4bcefd" xml:id="i-7ac08ef102fd7346-0" n="f934cfa2">
            <seg n="47151e91">
              Fru talman! Den romska befolkningen har varit en utsatt grupp
              i Sverige sedan de första romerna dök upp i landet för 500 år
              sedan. Övergreppen genom historien är otaliga.
            </seg>
            <seg n="0b0b3342">
              Väldigt sent i tiden var romska barns rätt till skolutbildning
              inte självklar. Även när jag arbetade i skolan såg man tydligt
              att väldigt många romska barn hoppade av sin utbildning före nionde
              klass.
            </seg>
            <seg n="a9bec132">
              Vi ser i alla de mått med vilka utanförskap mäts arbetskraftsuttagande,
              försörjningsstöd och så vidare att romerna utmärker sig som grupp.
              Det svenska samhället och det europeiska samhället har en skyldighet
              att anstränga sig mer och göra mer för romernas integration i
              samhället.
            </seg>
            <seg n="057387ed">
              Helsingfors i dag visar behovet av ett europeiskt samarbete i
              frågan. När jag promenerade hit såg jag ett antal romer vid tunnelbanestationen
              som vi vet genom polisens upplysningar kommer från Rumänien och
              ofta utnyttjas av människosmugglare och andra, så det är ett stort
              behov av ett europeiskt samarbete.
            </seg>
            <seg n="7ca37d2a">
              Ett område där romerna skiljer sig från övriga nationella minoriteter
              är också inom området egna institutioner. Här finns anledning
              att anta att minoritetspolitiken behöver utvecklas ytterligare
              med särskilt stöd till romska institutioner. Alla minoriteter
              behöver öar där man är i majoritet, och den resurssvaga gruppen
              romer behöver här särskilt stöd.
            </seg>
            <seg n="c9c6e3d4">
              I övrigt välkomnar vi från socialdemokratiskt håll den särskilda
              satsning på den romska gruppens inkludering i det svenska samhället
              som görs. Vi kommer kritiskt att granska genomförandet. Bland
              annat gäller det frågan om modersmålslärare.
            </seg>
            <seg n="5dfa0bd7">
              Det är naturligtvis väldigt allvarligt att det svenska samhället
              inte klarar av att få fram utbildade lärare för den egna befolkningens
              behov. Ska vi då sänka kraven på dessa lärare, eller borde vi
              se till att utbilda dem, Roger Haddad?
            </seg>
            <seg n="04aaedb1">
              De särskilda förvaltningsområdena, som infördes efter den socialdemokratiske
              riksdagsledamoten Paavo Vallius utredning och som nu geografiskt
              utvecklats, har inneburit en kraftig förbättring för de tre berörda
              grupperna samer, meänkielitalande och sverigefinnar. Det finns
              även här skäl för det svenska samhället att begrunda sina historiska
              övergrepp mot samer och tornedalsfinnar.
            </seg>
            <seg n="3f03809d">
              För det finska språket i Sverige har förvaltningsområdena inneburit
              ett slags nystart. Före 1809 hade finskan en halvofficiell ställning
              i Sverige. Här i riksdagen fanns till exempel tolkar, lagboken
              översattes naturligtvis till finska, prästerna läste de kungliga
              påbuden på finska etcetera. I det som den finska historikern Matti
              Klinge kallar det bernadotteska lill-Sverige undanträngdes naturligtvis
              arvet från det mångnationella riket, och det finska arvet i Sverige
              glömdes bort.
            </seg>
            <seg n="c6eaa011">
              Ändå är det bara några hundra meter härifrån som det finska språkets
              moderna fader Johan Vilhelm Snellman föddes. Några hundra meter
              härifrån, på Katarina kyrkogård, ligger tusentals finnar begravda.
              De har byggt upp det som är Sveriges huvudstad i dag. I den finska
              arméns paradmarsch sjunger man om Lützen, Breitenfeldt och sådant
              som väl inte längre minns av svenska skolbarn men som man i Finland
              tydligt minns. Det visar det arv som vi har gemensamt.
            </seg>
            <seg n="221aa7cd">
              Den stora finska arbetskraftsinvandringen efter andra världskriget
              har gjort att kanske en halv miljon svenskar har finskspråkiga
              rötter. Såväl historia som numerär och grannskapen till ett Finland
              med sin svenskspråkiga minoritet gör att finskan måste behandlas
              med särskild hänsyn. Det är besvärande för Sverige att det endast
              finns en handfull finskspråkiga skolor i ett land där en halv
              miljon av befolkningen har finskspråkiga rötter och att äldre
              människor som tappar sitt inlärda språk förnekas hjälp på sitt
              modersmål.
            </seg>
            <seg n="d1c2db2d">
              Sverige måste förlita sig på personer som kommer från Finland
              för att serva den egna befolkningens behov, för vi har inga instruktioner
              för att utbilda finskspråkig personal inom äldreomsorg, skola
              och annat. Även här menar jag att regeringen har ett ansvar att
              se till att det utbildas personal för den egna befolkningens behov.
            </seg>
            <seg n="ea5a106c">
              Även om förvaltningsområdena har inneburit stora framsteg för
              de nationella minoriteterna finns det alltså anledning att fortsätta
              granska effekten för de här grupperna.
            </seg>
            <seg n="aadb1a80">
              Till slut, fru talman, vill jag också nämna den grupp som jag
              inte nämnt, nämligen den judiska gruppen och dess behov av särskild
              uppmärksamhet. Den uppmärksamheten måste baseras dels på gruppens
              långa närvaro i Sverige, dels på det särskilda ansvar som vi har
              att värna inte bara gruppen utan också samhället mot antisemitism.
              Antisemitism är alltid ett allvarstecken för ett samhälle som
              visar brister inom många andra områden än sådana som bara rör
              den utsatta gruppen.
            </seg>
          </u>
          <note n="70f0cc1f">
            Jag yrkar bifall till förslaget i KU:s betänkande med undantag
            för punkterna 1 och 2 där jag yrkar bifall till reservationerna
            1 och 2.
          </note>
          <note type="speaker" n="d8719ab6">
            Anf. 110 ROGER HADDAD (FP) replik:
          </note>
          <u who="roger_haddad_de36c7" xml:id="i-5bdc172006e1dddf-2" n="4abe6e65">
            <seg n="e5ec75b5">
              Fru talman! Den borgerliga regeringen och Folkpartiet som har
              haft ansvar i både integrationspolitiken och minoritetspolitiken
              men också i skolpolitiken har reviderat språklagen för att säkerställa
              minoriteternas rättighet till sitt eget språk. Vi har skyndat
              på lagen om minoriteter som trädde i kraft den 1 januari 2010,
              där finska förvaltningsområden har varit en viktig och uppskattad
              del.
            </seg>
            <seg n="ba73eedf">
              Västerås där jag var kommunalråd tidigare var först att frivilligt
              ansluta sig till det finska förvaltningsområdet, och nu lägger
              vi fram en romsk strategi som en konkret del efter Delegationen
              för romska frågor som har arbetat 20062010. Kom alltså inte och
              påstå att Folkpartiet och alliansregeringen inte tar de här frågorna
              på allvar!
            </seg>
            <seg n="9782d9b9">
              Vid Mälardalens högskola du och jag representerar ju Eskilstuna
              och Västerås försöker man satsa på finska språket. Man har sagt
              till oss att det är för få sökande. Rent strikt ska man ju lägga
              ned institutionen då, men vi har från Folkpartiets och regeringens
              sida sagt att vi tycker att det är jätteviktigt att det finns
              en institution för finska språket, och vi kommer att finansiera
              och stötta så gott vi kan.
            </seg>
            <seg n="9a3ea102">
              Linköpings universitet i Östergötland har ett särskilt uppdrag
              när det gäller romani chib. Hur söktrycket är just i dag kan jag
              inte säga, men det jag reagerade på mest, fru talman, var detta
              att vi skulle sänka kraven genom att inte ställa krav på behörighet
              och lärarlegitimation när det gäller modersmålsundervisning. Glöm
              inte att de rödgröna in i det sista har varit emot våra lärarbehörighetskrav
              och lärarlegitimationskrav, och inte minst Sveriges Kommuner och
              Landsting har varit det.
            </seg>
            <seg n="9ffd95f2">
              Frågan är alltså vilket tryck som finns och om ni har förankrat
              det här ställningstagandet hos era kolleger ute i Sveriges kommuner.
            </seg>
          </u>
          <note type="speaker" n="62cb2a82">
            Anf. 111 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-7ac08ef102fd7346-1" n="f934cfa2">
            <seg n="a4a4fd35">
              Fru talman! När det gäller frågan om personal med behörighet
              inom kommuner och landsting är det självklart så att där behoven
              finns har staten en skyldighet att utbilda människor. Det kan
              inte kommuner och landsting göra själva. Det är likadant inom
              sjukvården det är självklart att det behövs finsk vårdpersonal.
              Kommuner och landsting kan väl inte se till att all den personalen
              kommer fram, med högskoleutbildningar inom sjuksköterskeområdet
              och annat.
            </seg>
            <seg n="03c68bd5">
              Sverige importerar finskspråkiga lärare därför att vi inte har
              någon utbildning för det. Jag är själv initiativtagare till Finskt
              språk- och kulturcentrum därför att jag just har sett behovet
              av att Sverige stärker sin utbildningsstruktur inom de här områdena.
              Jag tycker inte att vi ska hålla på att ta äran av varandra, men
              grunden till förvaltningsområdena var Paavo Vallius utredning.
              Den utvecklas vidare, och det är jättebra! Jag tycker bara att
              det finns mycket mer att göra och att det finns stora brister.
            </seg>
            <seg n="36c3b4e2">
              Jag tycker inte att man kan vila på lagrarna och säga att vi
              har gjort en del saker och nu är det bra, för vi är duktiga.
            </seg>
          </u>
          <note type="speaker" n="b30dcdeb">
            Anf. 112 ROGER HADDAD (FP) replik:
          </note>
          <u who="roger_haddad_de36c7" xml:id="i-5bdc172006e1dddf-3" n="4abe6e65">
            <seg n="2cd99fac">
              Fru talman! Paavo Vallius har gjort stora insatser, och han bor
              också i Västerås, vilket är ett extra plus.
            </seg>
            <seg n="a74037df">
              Problemet med ställningstagandet gällande modersmålslärarna,
              lärarlegitimationen och behörighetskraven är inte att det inte
              finns utbildningsmöjligheter, utan att det inte finns några sökande.
              Vi har ju knappt behöriga ämneslärare i matematik! Bara det är
              en gigantisk utmaning, och där har kommunerna som är huvudmän
              och arbetsgivare ett stort ansvar att fortbilda sina lärare. Staten
              har ett ansvar genom att fokusera på till exempel Matematiklyftet.
            </seg>
            <seg n="cb65ee00">
              Att vi lägger fram denna skrivelse för romsk strategi pekar på
              att det är vi som lägger fram analysen att man får inte svära
              i kammaren det inte ser bra ut för romerna i Sverige. Det är därför
              vi gör det här, och det är därför vi prioriterar det politiskt
              och ekonomiskt.
            </seg>
            <seg n="49bbd2a8">
              Barn som är finska romer läser oftast finska språket. Är man
              polsk rom är det inte ovanligt att man läser polska. Generellt
              sett finns det vissa lösningar lokalt, men just romani chib är
              det inte många som söker. Anledningen till det är dels att föräldrarna
              inte känner till sina rättigheter, dels att det inte finns tillgång
              till romani chib-lärare.
            </seg>
            <seg n="ec0551ed">
              Jag hade hoppats på att vi skulle kunna vara konstruktiva och
              se verkligheten i stället för att bara bedriva plakatpolitik och
              säga att alla självklart ska ingå i lärarlegitimationskravet.
            </seg>
          </u>
          <note type="speaker" n="682dc714">
            Anf. 113 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-7ac08ef102fd7346-2" n="f934cfa2">
            <seg n="87a45be5">
              Fru talman! Det var precis det jag nämnde i mitt inledningsanförande,
              nämligen att vad som behövs är egna institutioner. Utan en egen
              institutionell infrastruktur är det självklart att det romska
              civilsamhället är svagt, och nyttan av att skaffa sig en utbildning
              med romskt innehåll blir väldigt liten. Det är precis det som
              behövs egna institutioner.
            </seg>
            <seg n="c43dbcce">
              Vi ska inte diskutera utbildningspolitiken här, men det är klart
              att nedläggningen av de mindre högskolornas lärarutbildningar
              och annat inte direkt innebär att tillgången på behöriga lärare
              ökar.
            </seg>
            <seg n="b3c655b8">
              Björklunds utbildningspolitik håller på att haverera, och det
              drabbar även de nationella minoriteterna. Så är det.
            </seg>
          </u>
          <note type="speaker" n="b5eb72f6">
            Anf. 114 PETER ERIKSSON (MP):
          </note>
          <u who="peter_eriksson_f7fe39" xml:id="i-5f291dddd9428529-0" n="fd7e6c74">
            <seg n="8716cb17">
              Fru talman! Vi har ett betänkande i konstitutionsutskottet som
              handlar om romsk inkludering och andra minoritetsfrågor. I FN
              antog man en internationell, global konvention som handlade om
              ursprungsbefolkningars rätt för i år 21 år sedan. Sverige var
              då pådrivande och hade under flera år arbetat för att det skulle
              komma till en nationell konvention för att skydda ursprungsbefolkningar.
            </seg>
            <seg n="5fe5eae2">
              I år är det som sagt 21 år sedan den trädde i kraft, men Sverige
              har fortfarande inte undertecknat den. Det här är en av de stora
              pinsamheterna i svensk politik, skulle jag säga. Att vi ännu inte
              efter 21 år har lyckats utreda den här frågan tillräckligt bra
              är ytterst märkligt. Då, för över 20 år sedan, sade man från Sveriges
              riksdag: Javisst, den här konventionen om ursprungsbefolkningars
              rätt och också samernas rätt i Sverige är viktig och vi ska skriva
              under den, men först måste den utredas.
            </seg>
            <seg n="29ed2e79">
              Nu har det gått en generation, och fortfarande är frågan inte
              utredd. Även nu, 21 år senare, har vi talare som står här i Sveriges
              riksdag och säger: Först måste vi naturligtvis utreda den här
              frågan. Det är en väldigt stor och svår fråga, men den är inte
              utredd, och därför måste vi göra det först.
            </seg>
            <seg n="342d78a4">
              Tänk vilken tid det kan ta att utreda saker! 21 år. En generation
              samer har vuxit upp. Ska det ta ytterligare en generation innan
              vi har lyckats utreda den här frågan, eller börjar vi närma oss
              den tidpunkt då det går att genomföra den konvention som vi från
              svensk sida tyckte var så viktig för över 20 år sedan?
            </seg>
            <seg n="653382fb">
              Jag tror att de farhågor som förts fram från visst håll beträffande
              ILO-konventionen och samernas rätt har varit kraftigt överdrivna.
              Det skulle mycket väl vara möjligt för Sverige att snart underteckna
              konventionen, reda ut de frågor som finns kvar och gå vidare med
              lite mer högburet huvud och stärkt ryggrad i stället för att fortsätta
              på linjen att minoriteters rättigheter är viktiga men helst i
              andra länder än vårt eget. I vårt eget land kan man nonchalera,
              strunta i och undantrycka folkgrupper, särskilt dem som funnits
              här under mycket lång tid.
            </seg>
            <seg n="0dae935e">
              Vi har i Sverige varit väldigt slarviga och nonchalanta vad gäller
              denna fråga. Vi har behandlat samerna oerhört illa. Men det är
              inte för sent. Det går fortfarande att få ordning på frågan. Ett
              sätt skulle kunna vara att ställa krav på regeringen att åter
              ta upp frågan om att understödja ILO-konventionen.
            </seg>
            <seg n="f64d5c46">
              Det pågår även ett arbete med den nordiska samekonventionen.
              Det är viktigt att vi får en gemensam struktur och ett gemensamt
              regelsystem i dessa frågor.
            </seg>
            <seg n="ccd7c47d">
              Jag vill dessutom yrka bifall till vår reservation gällande modersmål.
              Om det är någon fråga som är viktig för en minoritetsgrupp är
              det att modersmålet fungerar. Då kan man också lära sig svenska
              mycket bättre.
            </seg>
          </u>
          <note n="b7d9b656">
            Jag yrkar bifall till reservationerna 1 och 5.
          </note>
          <note n="79bcfc19">
            I detta anförande instämde Bodil Ceballos (MP).
          </note>
          <note n="4b785329">
            17 § Strategisk exportkontroll
          </note>
          <note n="8ed668aa">
            Föredrogs
          </note>
          <note type="speaker" n="e23d4f3f">
            Anf. 115 URBAN AHLIN (S):
          </note>
          <u who="urban_ahlin_9ad123" xml:id="i-5d98b71edf158aff-0" n="ea204268" next="i-73af2624141ad7db-0">
            <seg n="2bac410a">
              Fru talman! Vi ska nu behandla utrikesutskottets betänkande om
              strategisk exportkontroll. Det gör vi varje år eftersom regeringen
              i en skrivelse redovisar vilket krigsmateriel som har exporterats
              ut i världen och till vilka länder materielen exporterats. För
              den som undrar vill jag säga att Saudiarabien och hela den diskussionen
              sköts i annan ordning. Det behandlar vi alltså inte i detta betänkande.
              Nu gäller det regeringens skrivelse om vapenexporten under förra
              året.
            </seg>
          </u>
          <note n="52c582d5">
            Låt mig inledningsvis yrka bifall till den socialdemokratiska
            reservationen nr 1.
          </note>
          <u who="urban_ahlin_9ad123" xml:id="i-73af2624141ad7db-0" n="ea204268" prev="i-5d98b71edf158aff-0">
            <seg n="a07e008e">
              Vi socialdemokrater har under en lång följd av år i motioner
              i Sveriges riksdag krävt en uppdaterad krigsmateriellagstiftning.
              Den lagstiftning vi har nu är från början av 90-talet, och världen
              ser totalt annorlunda ut i dag än den gjorde när den lagstiftningen
              sattes i sjön. Vi har blivit medlemmar av Europeiska unionen,
              och i Europeiska unionen har det tagits fram en uppförandekod.
              I åtta olika punkter hanteras hur vapenexporten ska gå till så
              att det sker på ett någorlunda likartat sätt inom unionen.
            </seg>
            <seg n="001f2cbc">
              Vi har alltså blivit medlemmar av EU. Vi har en uppförandekod.
              Vi har en helt annan situation på den europeiska försvarsmaterielmarknaden.
              De företag som förr i princip var svenska är i dag i större omfattning
              utländska företag med verksamhet i Sverige vilka producerar krigsmateriel.
              Vi har också under tiden tagit fram en politik för global utveckling.
              Den handlar om att alla politikavsnitt som vi sysslar med och
              som regeringen arbetar med ska stödja en global utveckling. Då
              reses förstås frågan på vilket sätt vapenexport till fattiga länder
              främjar deras utveckling. Alla dessa frågor tycker vi är väsentliga
              att man behandlar. Därför har vi under många år krävt att regeringen
              ska tillsätta en utredning för att återkomma till Sveriges riksdag
              med förslag till en ny krigsmateriellagstiftning.
            </seg>
            <seg n="058e7200">
              Med den arabiska våren och alla demokratiaktiviteter som skett
              i vår del av världen har det rests nya krav där det tydligt framgår
              att vi behöver ta oss en ordentlig funderare på hur det är ställt
              i de länder vi skickar vapen till. I de riktlinjer som Exportkontrollrådet
              i dag har att ta ställning till står det att det inte ska ske
              grova och omfattande brott mot mänskliga rättigheter, men vi menar
              och det var det riksdagen tog beslut om förra året att större
              hänsyn också måste tas till den demokratiska situationen i landet,
              det vill säga att det måste bli svårare att sälja vapen till länder
              som inte är demokratiska. Det beslutet tog Sveriges riksdag för
              ett år sedan och begärde att regeringen återkommer med ny lagstiftning
              som ska göra det svårare.
            </seg>
            <seg n="667c6321">
              Ett år har gått. Regeringen har ännu inte ens presenterat direktiv
              eller förslag till hur utredningen ska arbeta. I går kom det ut
              i medierna att man ska ha en utredning, en parlamentarisk sådan,
              med deltagare från alla partier, och att den ska hålla på till
              december 2014. Praktiskt, måste jag säga, att det blev just december
              2014 och inte december 2013. Vi har ju val i september 2014, och
              det är helt uppenbart att vi har en borgerlig regering som är
              så djupt splittrad i den här frågan att man inte klarar av att
              ta fram ett lagstiftningsförslag till Sveriges riksdag trots att
              en majoritet i Sveriges riksdag kräver av regeringen att återkomma
              till riksdagen med ett förslag om ny lagstiftning som gör det
              svårare att sälja vapen till icke-demokratier.
            </seg>
            <seg n="4025fef4">
              Svaret från regeringen är en parlamentarisk utredning som ska
              hålla på till december 2014, det vill säga till efter nästa val.
              När man haft en utredning som pågått så länge ska det vara remisser
              och man ska arbeta med det. Vid ett alldeles perfekt scenario
              skulle vi kunna få en lagstiftning någon gång 20152016.
            </seg>
            <seg n="53b157bb">
              Jag tittar på mina ärade kolleger från Folkpartiet och Kristdemokraterna
              som mycket tydligt har stått upp för krav på demokrati i länder
              dit vi ska skicka vapen. Är det er politik att vi ska ha en utredning
              som ska pågå till december 2014, alltså dra ut på frågan? Är det
              egentligen vad svenska folket trodde efter debaclet om bulvanföretag
              i Saudiarabien och så vidare? Är det att honorera ett riksdagsbeslut
              där vi säger att regeringen ska återkomma till riksdagen med förslag
              till ny lagstiftning som gör det svårare att sälja till icke-demokratier
              att regeringen tillsätter en utredning som tar så lång tid på
              sig att frågan inte ens kan behandlas under denna mandatperiod?
              Är det Folkpartiets och Kristdemokraternas politik? Att det är
              Moderaternas politik har jag full förståelse för. Det är väl deras
              sätt att hantera den splittring som finns i den borgerliga regeringen,
              att skjuta frågan ifrån sig.
            </seg>
            <seg n="a427468a">
              Jag tycker att det är ansvarslöst. Det finns en majoritet i riksdagen
              för en skärpt lagstiftning. Jag har vid olika tillfällen talat
              om hur jag tycker att man borde kunna göra detta på ett mycket
              snabbare sätt. Det finns riktlinjer som i dag beskriver på vilket
              sätt tillstånd ska ges till vapenexport. I de riktlinjerna borde
              det gå att skriva in krav på demokrati i de länder som vi ska
              exportera till.
            </seg>
            <seg n="466484f3">
              Jag vill inte säga att jag helt ställer upp på den text som Svenska
              Freds skrivit på sin sida demokratikriterium.nu, men jag vill
              säga att Svenska Freds inte är långt ifrån att det med några enkla
              ord och meningar kunde skrivas in i de riktlinjer som finns i
              dag. Det behöver inte ta mer än några månader för regeringen att
              ta fram de förslagen. I stället skjuter man upp alltihopa.
            </seg>
            <seg n="372b8c12">
              Låt mig dock vara ärlig när det gäller politik för global utveckling:
              Vi är medlemmar i Europeiska unionen, och det finns nya krav på
              oss från det hållet. Det är möjligt att den delen av en utredning
              skulle kunna ta längre tid på sig. Det är möjligt, och där är
              jag beredd att lyssna till regeringen och säga att okej, vi är
              beredda att göra en parlamentarisk utredning som tar längre tid
              på sig för att fundera över hur vi ska få en krigsmaterielexportlagstiftning
              som är i överensstämmelse med politik för global utveckling, hur
              den ska samordnas med EU:s uppförandekoder, hur vi ska kunna rationalisera
              lagstiftningen och så vidare. Det kan ta längre tid, men det som
              människorna ställt krav på i Sveriges riksdag, och som vi som
              deras valda representanter gett uttryck för, är att regeringen
              ska återkomma med en skärpt lagstiftning vad gäller export till
              länder som inte är demokratiska. Det borde gå att göra snabbare
              än det som regeringen i dag planerar.
            </seg>
          </u>
          <note type="speaker" n="10ef1035">
            Anf. 116 BODIL CEBALLOS (MP):
          </note>
          <u who="bodil_ceballos_9366f3" xml:id="i-1b4522e1c5ecd60d-0" n="15ffdc40">
            <seg n="9acb97f2">
              Fru talman! Det har blåst ordentligt kring vapenexporten den
              senaste tiden. Flera ministrars agerande har ifrågasatts, och
              en har avgått med anledning av den skandal som briserade under
              våren då det uppdagades att det inte bara var vapen som såldes.
              Det fanns också planer på att bygga en vapenfabrik i Saudiarabien.
              Det är väldigt absurt, må jag säga, och helt obegripligt. Jag
              delar så klart inte Urban Ahlins uppfattning att Saudifrågan inte
              hör till detta betänkande.
            </seg>
            <seg n="04be02ed">
              Hur kan någon komma på en så dum idé som denna vapenfabrik? Det
              undrar jag, särskilt eftersom denna någon av allt att döma inte
              är obevandrad i vad den svenska vapenexportlagstiftningen faktiskt
              säger, det vill säga att export av vapen är förbjuden, men att
              det finns vissa undantag. Det ska vara av vikt för svensk försvarspolitik
              och säkerhetspolitik, men får inte stå i strid med svensk utrikespolitik.
              Respekt för mänskliga rättigheter är ett kriterium. Arbetsmarknadsskäl
              är inte grund för att frångå lagstiftningen, även om det är ett
              ofta förekommande argument i den svenska debatten.
            </seg>
            <seg n="47967665">
              För inte så länge sedan debatterade vi nedrustning här i riksdagen.
              Jag tog i den debatten bland annat upp hur förtroendet för regeringens
              hantering av vapenexporten skjutits totalt i sank. Hittills har
              inget framkommit som ändrat den uppfattningen. Inte ens att det
              nu tydligen ska bli en parlamentariskt tillsatt utredning hjälper,
              när utredningen enligt uppgift ska vara klar i december 2014.
              En parlamentariskt tillsatt utredning föreslog vi redan förra
              året, men förslaget röstades ned. Och när ska lagstiftningen sedan
              träda i kraft? Varför har det tagit så lång tid innan vi kommit
              hit, och varför gjordes det inte en utredning från början? Det
              här tycker jag är klantigt skött.
            </seg>
            <seg n="6534590a">
              Fru talman! Nu har den värsta stormen efter Saudiaffären bedarrat,
              men efterdyningarna av regeringens skumraskaffärer kommer att
              hålla i länge än, så också det brustna förtroendet. Därför är
              det ofrånkomligt att också diskutera Saudiaffären här i dag när
              vi diskuterar regeringens skrivelse om strategisk exportkontroll
              2011.
            </seg>
            <seg n="b235872f">
              I skrivelsen framgår det att svensk vapenexport slagit ännu ett
              försäljningsrekord, 13,9 miljarder kronor, jämfört med 13,7 miljarder
              kronor 2010. Avslöjandet att Sverige sålt vapensystem till Saudiarabien
              och planerat uppförandet av vapenfabriker och övervakningscentraler
              visar med all önskvärd tydlighet att det krävs en grundlig reformering
              av reglerna kring exportkontrollen av strategiska produkter.
            </seg>
            <seg n="cfba75f9">
              Det visar också att det är ett stort problem att systemet är
              så stängt för insyn som det är i dag. Vi i Miljöpartiet är övertygade
              om att det inte hade varit möjligt att driva en vapenexportpolitik
              som så tydligt saknar stöd i opinionen om inte systemet varit
              så stängt och så hemligt att de politiska representanterna i Exportkontrollrådet
              inte ens får berätta för sina partiledare vad som beslutats. Detta
              kallar jag inte parlamentarisk insyn, utan parlamentarisk gisslan.
              När något händer kan skulden alltid skjutas uppåt. Alla partier
              är informerade och alla har insyn, men på vilket sätt?
            </seg>
            <seg n="0093c998">
              Vår mening är att vapenexporten därför i fortsättningen måste
              bygga på tre grundläggande principer: ett riktigt demokratikriterium,
              inte bara en skärpning, där respekten för mänskliga rättigheter
              är ett krav, en öppenhet som möjliggör den granskning som behövs
              och ett ordentligt ansvarsutkrävande enligt gängse demokratiska
              principer.
            </seg>
            <seg n="49a92871">
              Fru talman! Sverige ska verka för fred, demokrati, mänskliga
              rättigheter och rättvisa. Det är vackra ord som våra ministrar
              brukar använda i diverse deklarationer. Samtidigt är Sverige världens
              största vapenexportör räknat per person. Det är en ekvation som
              inte går ihop. Diktaturer som Saudiarabien och Bahrain som slår
              ned demokratikämpar får köpa vapen av Sverige i stället för att
              Sverige ställer sig på rätt sida och står upp för respekten för
              de mänskliga rättigheterna. Vi ska självklart inte beväpna diktaturer,
              utan stödja demokratiutveckling. Då tjänas också Sveriges långsiktiga
              intressen. Vår viktigaste tillgång i alla internationella sammanhang,
              också i handelssamarbeten, är vårt rykte.
            </seg>
            <seg n="294ab8cd">
              I uppenbar strid med de svenska reglerna godkänns och ökar vapenexporten
              i stället till människorättskränkare och krigförande länder. Det
              här möjliggörs främst genom att regeringen sedan 1996 har överlåtit
              ansvaret för vapenexporten till den självständiga myndigheten
              Inspektionen för strategiska produkter, ISP. På så sätt undviker
              regeringen att ta ansvar för och få kritik för den förda politiken.
              Den tolkning som görs av vad som är lagenligt och ej görs av ISP,
              som i kniviga fall vänder sig till regeringen.
            </seg>
            <seg n="600772a2">
              I det uppmärksammade avslöjandet med Saudiaffären, det vill säga
              det så kallade projekt Simoom, har den borgerliga regeringen,
              inom ramen för det militära samarbetsavtal som den socialdemokratiska
              regeringen slöt med Saudiarabien 2005, godkänt att Totalförsvarets
              forskningsinstitut genom ett bulvanföretag och i samarbete med
              flera svenska företag skulle leda arbetet med att bygga en fabrik
              för pansarvärnsvapen i Saudiarabien. Det kan knappast anses vara
              förenligt med svensk utrikespolitik eller i enlighet med svensk
              lagstiftning.
            </seg>
            <seg n="cc32e800">
              Detta är snarare ett uppsåtligt kringgående av svensk lag med
              grund i att förmodligen ingen då lagen kom till ens kunde föreställa
              sig situationen att Sverige skulle sälja tjänster av ett sådant
              slag som det nu blev tal om. Därför finns inget explicit nämnt
              i lagen om sådana här tjänster. Eftersom det inte är explicit
              förbjudet i lagen är det tillåtet, verkar regeringen och ISP ha
              tyckt men ändå inte, eftersom det skötts via ett bulvanföretag.
              Ministern visste från början ingenting. Sedan visste han plötsligt,
              men kanske visste han inte ändå. Uppenbart för oss som ser på
              frågan utifrån är att alla inblandade parter visste att de var
              ute och tassade i en gråzon som redan var väldigt grå. Och är
              det väldigt grått bör man dra öronen åt sig.
            </seg>
            <seg n="9087d647">
              Miljöpartiet har varit mycket kritiskt till både vapenexport
              och samarbetet med Saudiarabien som pågått de senaste åren. Vi
              reserverade oss i konstitutionsutskottet mot ramavtalet med Saudiarabien
              2005. När projekt som det med vapenfabriken i Saudiarabien presenterats
              i Exportkontrollrådet har Miljöpartiet konsekvent röstat emot,
              i detta fall genom vår tidigare representant Lars Ångström. Vi
              har alltid varit kritiska till exporten av krigsmateriel till
              diktaturer och tryckte på för ett verkligt demokratikriterium
              i den lag som riksdagen röstade för i maj 2011. På grund av de
              svenska vapenaffärerna med Saudiarabien har Miljöpartiet också
              krävt en översyn av reglerna.
            </seg>
            <seg n="72f7760e">
              När Saudiaffären briserade KU-anmälde vi frågan. Nu väntar vi
              på besked om vad som kommer fram i den granskningen. Vi hade i
              dagens betänkande tänkt lämna ett särskilt yttrande om vår uppfattning
              i Saudiaffären, men det gick inte, eftersom vi på samma punkt
              har en reservation om en annan region. Det blev helt enkelt en
              krock. Därför får mitt anförande bli Miljöpartiets röstförklaring
              när det gäller Saudivapenaffären.
            </seg>
            <seg n="00b03314">
              När det gäller det Memorandum of Understanding som finns mellan
              Sverige och Saudiarabien menar Miljöpartiet att det största problemet
              inte är själva samarbetsavtalet, som vi i och för sig reserverade
              oss mot då det tillkom, utan vad regeringen väljer att fylla det
              med. Vi anser att inga affärer ska genomföras och att projekt
              Simoom och andra projekt ska avvecklas. Vidare ska Sverige inte
              fylla samarbetsavtalet med innehåll. När frågan om förlängning
              kommer upp 2015 bör det finnas en ny lagstiftning på plats som
              förhindrar en rutinmässig förlängning av samarbetsavtalet. Men
              frågan är om vi hinner få den lagstiftningen att träda i kraft,
              när utredningen kanske inte kommer att vara klar förrän i december
              2014. Finns det en tanke bakom? Det kan man fråga sig.
            </seg>
            <seg n="7666fcdb">
              Fru talman! Sverige exporterade 2011 krigsmateriel till icke-demokratier
              till ett värde av 7,8 miljarder kronor. Det innebär en ökning
              med mer än 100 procent i jämförelse med 2010. Aldrig förr har
              Sverige exporterat så mycket vapen som under 2011. Över hälften
              av den svenska krigsmaterielexporten under 2011, 56 procent, gick
              till 20 länder som den amerikanska organisationen Freedom House
              klassade som icke-demokratier, däribland Brunei, Förenade Arabemiraten,
              Saudiarabien och Pakistan. Exporten till Saudiarabien uppgick
              till hela 2,9 miljarder kronor, vilket motsvarar en femtedel av
              den totala exporten.
            </seg>
            <seg n="a8ebc18d">
              I riktlinjerna för vapenexport anges att respekt för mänskliga
              rättigheter är ett centralt villkor för att vapenexport ska beviljas.
              Det spelar ingen roll om vapnen i sig kan komma att användas för
              att kränka mänskliga rättigheter eller inte. Det räcker att kränkningar
              förekommer i landet för att vapenexporten ska stoppas. Riktlinjer
              som inte följs är inte särskilt mycket värda.
            </seg>
            <seg n="85387d7c">
              Fru talman! Förra veckan lanserades den så kallade PGU-barometern.
              Ett av de områden som särskilt kritiseras för att inte leva upp
              till den svenska politiken för global utveckling är just vapenexporten.
              För alla dem som missat det och de är tyvärr alltför många är
              tanken med PGU att alla politikområden ska beakta vilken påverkan
              deras verksamhet medför för utvecklingen i fattiga länder i världen.
              PGU utgår från ett rättighetsperspektiv, och tanken är att man
              ska se på olika verksamheter ur de fattigas perspektiv.
            </seg>
            <seg n="2e30d348">
              Alla områden ska underställas PGU. Vapenexporten är naturligtvis
              inget undantag. I det sammanhanget kan man inte annat än säga
              att det rimmar väldigt illa med Sveriges politik för global utveckling
              att det finns en särskild myndighet för att främja vapenexport.
              Vilka konsekvenser ger vapenexporten för fattiga människor och
              för mänskliga rättigheter i Mellanöstern till exempel dit 24,5
              procent av vår export går? Denna explosiva region är den största
              mottagaren totalt sett av svensk krigsmateriel.
            </seg>
            <seg n="b1399943">
              Försvarsexportmyndigheten startade sitt arbete i augusti 2010.
              Syftet är precis som det låter att främja den svenska vapenexporten.
              Vi har hela tiden motsatt oss att den inrättas. Varför ska just
              denna dödliga marknad subventioneras av skattemedel? Vi anser
              att den svenska krigsindustrin ska stå för fiolerna själva om
              de vill sälja.
            </seg>
            <seg n="77430c60">
              Vapenindustrin är nämligen inte vilken näring som helst. Vi anser
              att det inte är rimligt att svenska skattebetalare ska betala
              för att främja exporten av svensk krigsmateriel. Vi anser att
              Försvarsexportmyndigheten ska läggas ned.
            </seg>
            <seg n="e9400027">
              Ingen vapenexport utan en vapenindustri. Försvarsindustrins aggressiva
              marknadsföring av svenska vapen uppmärksammades nyligen. Med ord
              som See first Kill first och dödsratio visade Saab upp sina vapensystem
              på en försvarsmässa i Qatar. I påkostade reklamvideor och reklamblad
              kunde intresserade köpare få veta att JAS 39 Gripen garanterar
              en hög andel döda. Saab marknadsför samtidigt pansarvärnsroboten
              Bill 2 med att den har ett Soft Target Mode, ett läge för mjuka
              mål, exempelvis människor.
            </seg>
            <seg n="94cba7b1">
              Som jag redan sagt men det tål att upprepas motsätter vi oss
              skarpt att svenska skattepengar betalar för exportsatsningar och
              marknadsföring av sådana produkter. Vi anser att det är ett mål
              i sig att begränsa vapenproduktionen i världen. Och vi anser att
              svenska ministrar inte ska resa land och rike runt och hjälpa
              till att marknadsföra krigsmateriel, övervakningsutrustning och
              annat som regimer kan använda för att förtrycka de egna befolkningarna.
            </seg>
            <seg n="ded7a12f">
              Med tanke på att det dessutom handlar om en näring där korruption
              verkar vara mer regel än undantag och där motköp ställs som krav
              för inköp menar vi att regelverket för vapenexport självfallet
              borde ha samma tuffa regler som rapporteringskraven inom biståndssektorn
              med tydliga krav på redovisning.
            </seg>
            <seg n="f1e39551">
              En grundförutsättning för att en näring ska kunna få exportstöd
              borde vara att det ställs krav på transparens och en tydlig redovisning
              av vart pengarna går så att inte svenska skattemedel ska gå till
              korruption. Dessutom borde de statliga exportorganen som försäkrar
              och lånar ut pengar till svenska företag i länder med stora risker
              underställas regler om mänskliga rättigheter.
            </seg>
            <seg n="b4709503">
              Fru talman! På millennietoppmötet i september 2000 antogs följande
              deklaration: Vi ska göra vårt yttersta för att befria våra folk
              från krigets gissel som i konflikter inom och mellan länder har
              krävt mer än fem miljoner liv under det senaste årtiondet.
            </seg>
            <seg n="0cef8a37">
              Den internationella vapenhandeln, både den legala, den i gråzon,
              och den illegala är en viktig drivkraft bakom den militära upprustningen
              och bidrar till krig och väpnade konflikter. Därför bör Sverige
              verka för en radikal svensk och global nedrustning och för att
              resurser som i dag slösas på militär upprustning fördelas om till
              insatser som kan förebygga krig och konflikter.
            </seg>
            <seg n="edeb5837">
              Detta ska vi göra i stället för att till exempel fortsätta att
              leverera krigsmateriel till både Indien och Pakistan trots ett
              långvarigt krig länderna emellan. Hur går det ihop med svensk
              lagstiftning? Hur går det ihop med PGU?
            </seg>
            <seg n="939bfc5f">
              Utgångspunkten för svensk politik bör vara att främja fred inte
              att göda krig. Jag yrkar bifall till reservationerna 2 och 4.
            </seg>
          </u>
          <note n="e10c10d0">
            I detta anförande instämde Peter Rådberg (MP).
          </note>
          <note type="speaker" n="acd088ef">
            Anf. 117 BJÖRN SÖDER (SD):
          </note>
          <note n="80b5555a">
            Fru talman! Jag skulle vilja börja med att yrka bifall till reservationerna
            3, 5, 9 och 11.
          </note>
          <u who="bjorn_soder_8d750e" xml:id="i-de76ec0d0af9db57-0" n="a87fab2c">
            <seg n="859770d9">
              Sverigedemokraterna anser att det svenska försvaret i huvudsak
              ska ha till uppgift att försvara Sverige. Därför gör vi bedömningen
              att den absoluta huvuddelen av ansvaret för denna uppgift kommer
              att vila på våra egna resurser alldeles oavsett om vi deltar i
              internationella samarbeten eller inte.
            </seg>
            <seg n="ca870489">
              Det innebär att det finns ett behov av att tillgodose en stabil
              tillgång på materiel till detta territorialförsvar. Det är svårt
              att se att vi vare sig nu eller i framtiden skulle kunna räkna
              med att vi i alla tänkbara sammanhang kommer att ha möjlighet
              att köpa materiel från internationella leverantörer, speciellt
              i en situation med ett försämrat internationellt läge.
            </seg>
            <seg n="0a4230c0">
              Om en sådan situation uppstod och Sverige var utsatt för en förhöjd
              hotbild skulle vi i och med detta riskera att lida brist på viktig
              militär materiel. Därför måste Sverige också ha en försvarsindustri.
              I detta avseende gör vi en annan bedömning än regeringen som har
              valt principen att fokusera på inköpt materiel i stället för att
              ta hänsyn till att detta också kan medföra betydande fördyringar.
            </seg>
            <seg n="895055a2">
              Det är också så att det är fullt möjligt att de särskilda behov
              som vi har gör att det är mer ekonomiskt försvarbart att utveckla
              hela vapensystem i den inhemska industrin i stället för att köpa
              från hyllan. Även om sådana vapensystem som vi behöver fanns tillgängliga
              är det inte säkert att de skulle vara kompatibla med varandra
              eller med vår befintliga materiel, vilket skulle medföra ytterligare
              kostnader för anpassning av dessa.
            </seg>
            <seg n="9961672e">
              Det är med hänvisning till detta resonemang av vikt att sådan
              industri som är viktig för försvaret behålls inom landet. Det
              är därför inte helt oproblematiskt att förvarsindustrin gradvis
              har övergått i internationella vapenkoncerners ägo. Regeringen
              bör med hänsyn till detta verka för att viktig försvarsindustri
              behålls i svensk ägo, om nödvändigt genom att staten går in som
              ägare.
            </seg>
            <seg n="bf7330fb">
              När vi själva investerar i svenskproducerade materielprojekt
              kan nettokostnaden bli mycket låg eller till och med gå med vinst
              i samhällsekonomin på grund av spill-över-effekter och export.
              Försvarsindustrin berör ca 30 000 jobb. Indirekt sysselsätter
              försvarsindustrin ca 100 000 människor. Låt oss inte glömma detta.
            </seg>
            <seg n="cd3865fa">
              Vi vill dock betona att vi inte ser det som något principiellt
              fel i att Sverige ingår i samarbeten om vapenutveckling så länge
              som dessa samarbeten är i samklang med Sveriges långsiktiga säkerhetspolitik.
              Det är dock viktigt att sådana samarbeten inte hamnar i strid
              med Sveriges behov av en egen försvarsindustri.
            </seg>
            <seg n="ece91523">
              EU:s gemensamma ståndpunkt och de åtta kriterier som ska beaktas
              innan ett beslut fattas om vapenexport till ett land är kriterier
              vi tycker är bra och ska följas. Ur vår synvinkel kan EU-samarbetet
              kring frågor av denna typ dock aldrig tillåtas leda till att Sveriges
              handlingsfrihet eller möjligheter till en egen livaktig försvarsindustri
              inskränks. Detta gäller även vid förhandlingarna om upprättandet
              av ett internationellt vapenhandelsfördrag, som vi för övrigt
              välkomnar.
            </seg>
            <seg n="dd4874f6">
              Vår utgångspunkt är att vår försvarsindustri måste kunna verka
              under förhållanden som så långt möjligt är ekonomiskt fördelaktiga
              för de svenska skattebetalarna. Det betyder att försvarsindustrin
              ofrånkomligen också måste ägna sig åt export för att genom försäljning
              kunna bidra till att bära kostnaderna för utveckling.
            </seg>
            <seg n="b3ec65cc">
              Fru talman! Sverigedemokraterna anser att det självklart är önskvärt
              med en reglering av vapenexporten. Vi menar att principerna för
              Sveriges vapenexport innebär en ständig avvägning mellan Sveriges
              försvarsindustriella och säkerhetspolitiska intressen å ena sidan
              och exempelvis hänsynstaganden till svenska utrikespolitiska mål,
              situationen för mänskliga rättigheter och risken att vapnen används
              mot den egna befolkningen i ett presumtivt köparland å andra sidan.
            </seg>
            <seg n="7854fdf1">
              Det vore naturligtvis även kontraproduktivt att sälja vapen till
              en fientligt sinnad makt eller till någon gruppering som skulle
              kunna tänka sig vända vapnen mot oss själva eller mot någon hypotetisk
              allierad. Enligt vår mening måste bedömningen av vapenexporten
              också i framtiden vila på en avvägning mellan dessa faktorer.
              Världen är inte svart och vit. Sveriges ställningstagande bör
              också i framtiden präglas av realism och kompromissvilja.
            </seg>
            <seg n="174b8730">
              Vi sverigedemokrater anser att den främsta utmaningen inom exportkontrollpolitiken
              inte främst består i att införa ytterligare villkor för försvarsmaterielexporten
              utan att i praktisk handling tillämpa och efterleva de redan existerande
              regelverk som har upprättats i bred politisk enighet på såväl
              nationell som internationell nivå. Detta existerande regelverk
              är restriktivt. Dessutom har vi en demokratisk insyn som kanske
              är unik genom att riksdagspartierna är representerade i Exportkontrollrådet.
            </seg>
            <seg n="8323ac02">
              I en situation där vi har ett kompromisslöst krav på att vi inte
              under några som helst omständigheter kan sälja försvarsmateriel
              till länder som ännu inte har en fullständigt utvecklad demokrati
              skulle vi sannolikt inte kunna bistå med försvarsmateriel till
              exempel till Tibet som utropar självständighet och värnar denna
              självständighet mot ett totalitärt Kina. I denna kontext skulle
              vi i ett historiskt perspektiv inte heller kunnat bistå Polen,
              Finland och Kuwait i deras strävanden efter att bevara sin nationella
              frihet från attackerna från Hitler, Stalin och Saddam Hussein.
            </seg>
            <seg n="fdff1554">
              Med dessa exempel i beaktande är det alltså långtifrån omöjligt
              att vi skulle förvärra situationen i stället för att förbättra
              den genom ett sådant beslut. Om vi nu avstår från att sälja till
              alla länder vars samhällssystem inte är desamma som i västvärldens
              demokratier och resultatet blir att ännu värre regimer ökar i
              styrka, vad har vi då vunnit?
            </seg>
            <seg n="86677336">
              Återupptagna förhandlingar
            </seg>
            <seg n="fcb11e5e">
              minst tre fjärdedelar
            </seg>
            <seg n="4a1f9566">
              mer än hälften
            </seg>
          </u>
          <note n="c28074a0">
            Ajournering
          </note>
          <note n="7f70c655">
            Kammaren beslutade kl. 15.49 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="603684cb">
            Förhandlingarna återupptogs kl. 16.00.
          </note>
          <note n="dd81130f">
            18 § Beslut om ärenden som slutdebatterats den 10 maj
          </note>
          <note n="3665d88f">
            Punkt 1
          </note>
          <note n="1e229a9c">
            Punkt 3
          </note>
          <note n="f51ab02f">
            Punkt 6
          </note>
          <note n="44807f97">
            Punkt 9
          </note>
          <note n="8eb1a684">
            Punkt 10
          </note>
          <note n="47edf262">
            Punkt 14
          </note>
          <note n="db2c1d3a">
            Punkt 15
          </note>
          <note n="c2c33ffc">
            Övriga punkter
          </note>
          <note n="29b64109">
            Punkt 2
          </note>
          <note n="1e229a9c">
            Punkt 3
          </note>
          <note n="e7e3981a">
            Punkt 4
          </note>
          <note n="f51ab02f">
            Punkt 6
          </note>
          <note n="48bca9ee">
            Punkt 13
          </note>
          <note n="47edf262">
            Punkt 14
          </note>
          <note n="db2c1d3a">
            Punkt 15
          </note>
          <note n="200b62c7">
            Punkt 18
          </note>
          <note n="5026ba4c">
            Punkt 20
          </note>
          <note n="7d3456aa">
            Punkt 21
          </note>
          <note n="e2745ab9">
            Punkt 34
          </note>
          <note n="e3218f09">
            Punkt 36
          </note>
          <note n="3b3df9fa">
            Punkt 40
          </note>
          <note n="26033732">
            Punkt 41
          </note>
          <note n="c2c33ffc">
            Övriga punkter
          </note>
          <note n="3665d88f">
            Punkt 1
          </note>
          <note n="1e229a9c">
            Punkt 3
          </note>
          <note n="db2c1d3a">
            Punkt 15
          </note>
          <note n="f58b65e3">
            Punkt 18 (
          </note>
          <note n="624a2568">
            Punkt 19
          </note>
          <note n="830b29b6">
            Punkt 23
          </note>
          <note n="c2c33ffc">
            Övriga punkter
          </note>
          <note n="8b21aaca">
            19 § Beslut om ärenden som slutdebatterats vid dagens sammanträde
          </note>
          <note n="3665d88f">
            Punkt 1
          </note>
          <note n="1e229a9c">
            Punkt 3
          </note>
          <note n="5464eb86">
            Punkt 5
          </note>
          <note n="dccdb810">
            Punkt 8
          </note>
          <note n="8eb1a684">
            Punkt 10
          </note>
          <note n="82dbbbec">
            Punkt 11
          </note>
          <note n="48bca9ee">
            Punkt 13
          </note>
          <note n="47edf262">
            Punkt 14
          </note>
          <note n="c3dd95af">
            Punkt 17
          </note>
          <note n="c2c33ffc">
            Övriga punkter
          </note>
          <note n="29b64109">
            Punkt 2
          </note>
          <note n="e7e3981a">
            Punkt 4
          </note>
          <note n="c2c33ffc">
            Övriga punkter
          </note>
          <note n="e7e3981a">
            Punkt 4
          </note>
          <note n="c2c33ffc">
            Övriga punkter
          </note>
          <note n="3665d88f">
            Punkt 1
          </note>
          <note n="c2c33ffc">
            Övriga punkter
          </note>
          <note n="3665d88f">
            Punkt 1
          </note>
          <note n="29b64109">
            Punkt 2
          </note>
          <note n="82dbbbec">
            Punkt 11
          </note>
          <note n="c2c33ffc">
            Övriga punkter
          </note>
          <note n="102928bb">
            Meddelande om inställd votering
          </note>
          <note n="600fa0eb">
            Förste vice talmannen meddelade att voteringen torsdagen den
            24 maj kl. 12.00 skulle utgå.
          </note>
          <note n="bee6f223">
            Voteringen kl. 16.00 skulle äga rum enligt tidigare planering.
          </note>
          <note n="c2b7a3fb">
            20 § (forts. från 17 §) Strategisk exportkontroll (forts. UU11)
          </note>
          <note type="speaker" n="e52f9db5">
            Anf. 118 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-0" n="ea204268">
            <seg n="11e93677">
              Fru talman! Jag reagerade på det Björn Söder sade i sitt anförande
              om att han tyckte att det vore väldigt bra med och välkomnade
              upprättandet av ett internationellt vapenhandelsfördrag ATT, arms
              trade treaty. Det låter ju bra.
            </seg>
            <seg n="4754f621">
              Men i den reservation som Sverigedemokraterna står bakom kan
              man läsa:
            </seg>
            <seg n="a4a51999">
              De förhandlingar som pågår om det internationella vapenhandelsfördraget
              får dock inte leda till att Sverige får ett avtal med menlig effekt
              på den svenska försvarsindustrin.
            </seg>
            <seg n="759e8268">
              Det finns i dag ingen internationell reglering av vapenexporten
              över huvud taget. Det är säkert så att svensk försvarsindustri
              inte kommer att drabbas av att det finns ett internationellt avtal,
              av det enkla skälet att vi i Sverige har väldigt starka regler,
              vilket man inte har i så många andra länder.
            </seg>
            <seg n="c517b1d5">
              Men jag kan inte förstå utgångspunkten, att man välkomnar att
              det ska finnas en internationell reglering, men samtidigt säger
              att detta inte får drabba Sverige.
            </seg>
            <seg n="ef31120f">
              Är det inte i grunden så att det hade varit fantastiskt om världen
              hade kunnat uppnå ett internationellt vapenhandelsfördrag som
              till och med var så tufft att det också inverkade menligt på svensk
              försvarsindustri? I så fall hade ju världen tagit ett otroligt
              långt steg framåt för att reglera vapenexporten.
            </seg>
          </u>
          <note type="speaker" n="bf6350a0">
            Anf. 119 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-36e5931be082da8f-0" n="a87fab2c">
            <seg n="4182a948">
              Fru talman! Sverige har i dag ganska restriktiva regler. Jag
              tror inte att Sverige är det land där man först och främst bör
              tillsätta regleringar och så vidare för att stävja det som sker
              runt om i världen och som ingen av oss önskar. Vi tycker att det
              är bra att man upprättar ett sådant avtal, men vi menar att det
              inte ska ha någon menlig effekt på svensk försvarsindustri eftersom
              vi tycker att vi har det så pass bra reglerat i dag i Sverige.
            </seg>
            <seg n="03e1a79e">
              Vi skiljer oss från framför allt Vänsterpartiet och Miljöpartiet
              men kanske till och med Socialdemokraterna i att vi värnar den
              svenska försvarsindustrin. Möjligtvis gör inte Urban Ahlin och
              Socialdemokraterna det eftersom man välkomnar ett avtal som slår
              mot den svenska försvarsindustrin. Uppenbarligen är det så, eftersom
              man ville att det skulle vara menlig effekt på den svenska försvarsindustrin.
            </seg>
            <seg n="c24f6cd8">
              Vi tycker inte att det ska vara så. Vi står upp för den svenska
              försvarsindustrin, är stolta över den och vill se till att den
              fortsätter att utvecklas.
            </seg>
          </u>
          <note type="speaker" n="a2ab6b59">
            Anf. 120 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-1" n="ea204268">
            <seg n="6429deb5">
              Fru talman! Det är detta som är det roliga med Sverigedemokraterna!
              Ni välkomnar att det finns ett internationellt avtal som reglerar
              vapenexporten, men det får inte drabba Sverige! Björn Söder tror
              fel om han tror att det i den internationella världen, när man
              ska försöka få fram avtal, går till så att man sätter sig och
              säger: Okej, det vore jättebra om vi kunde komma överens om ett
              internationellt avtal, men det får inte drabba oss! Det går inte
              till på det sättet. Den vägen är totalt död. Man kommer ingenstans
              på det sättet.
            </seg>
            <seg n="5e395947">
              Jag håller med dig om att Sverige har strikta regler som är mycket
              bättre än i de allra flesta andra länder. Det är mycket möjligt
              att ATT inte kommer att inverka menligt på svensk försvarsindustri
              för att vi redan i dag har så starka regler. Men utgångspunkten
              för en svensk politiker måste ändå vara att om vi når ännu längre
              i de internationella förhandlingarna så att andra länder till
              och med får tuffare regler än vad vi har i dag ska vi inte säga
              nej till ett sådant internationellt fördrag. Då är det självklart
              att vi anpassar oss efter det.
            </seg>
            <seg n="b2c3c201">
              Det som är det viktigaste för oss är inte att vi värnar svensk
              försvarsindustri, Björn, utan det är att vi värnar mänskliga rättigheter,
              fred och demokrati och bidrar till nedrustning i världen.
            </seg>
            <seg n="f756cf62">
              Kan vi få ett internationellt vapenhandelsavtal som är så starkt
              att det till och med inverkar menligt på svensk försvarsindustri
              kommer vi att välkomna det. Jag är förvånad över att du i ena
              andetaget säger att det vore bra med ett avtal och i det andra
              att det inte ska drabba Sverige. Den vägen är totalt dömd att
              misslyckas.
            </seg>
          </u>
          <note type="speaker" n="0198791f">
            Anf. 121 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-36e5931be082da8f-1" n="a87fab2c">
            <seg n="94992e0d">
              Fru talman! Sverige har bra regelverk, och vi har restriktiva
              regler. Problemet är bara att man kanske inte lever upp till dem
              alla gånger. Det är därför vi har haft de problem som vi har haft.
            </seg>
            <seg n="038a1023">
              Att lägga ned fler verktyg i verktygslådan när man inte använder
              dem man redan har ser vi inte som den bästa lösningen. Sverige
              är inte problemlandet i världen när det gäller vapenhandel, utan
              det finns andra länder som står för problemen. Kan vi få till
              stånd ett avtal där vi ser till att införa bättre regelverk i
              dessa länder har vi nått väldigt långt.
            </seg>
            <seg n="b3a8c9b6">
              Eftersom Sverige redan har bra regelverk ser vi inte att vi behöver
              utöka det ännu mer än i dag. Jag tycker att vi har ett bra regelverk
              i Sverige. Det gäller bara att vi kan leva upp till de reglerna,
              och det har kanske inte alla gånger skett. Men att gå in och försöka
              slå mot svensk försvarsindustri är vi inte beredda att göra. Det
              är mycket möjligt att Socialdemokraterna är det, men Sverigedemokraterna
              är det inte.
            </seg>
          </u>
          <note type="speaker" n="7b11af70">
            Anf. 122 HANS LINDE (V):
          </note>
          <u who="hans_linde_abeaba" xml:id="i-492471b2d84b51c1-0" n="f7fccc67">
            <seg n="6dbed1a2">
              Fru talman! Jag har mina principer, men skulle de inte passa
              har jag andra. Denna devis signerad Groucho Marx skulle kunna
              sammanfatta den svenska vapenexportpolitiken. Vi har gång på gång
              från denna talarstol hört högstämd retorik och välskrivna tal
              om demokrati, frihet och mänskliga rättigheter. Det är retorik
              och tal som står i avgrundsdjup kontrast till den svenska vapenexporten.
            </seg>
            <seg n="686c4453">
              Aldrig förr i svensk historia har vårt land exporterat så mycket
              vapen som under det gångna året. Sammanlagt sålde Sverige vapen
              för 13,9 miljarder under 2011. I dag är Sverige en av världens
              tio största vapenexportörer, och sett i förhållande till vår befolkningsmängd
              är Sverige faktiskt i dag världens största vapenleverantör.
            </seg>
            <seg n="8a3abbe3">
              Regeringen skriver i sin skrivelse att exporten ökat knappt märkbart
              det senaste året. Men vi har sett under en lång rad av år hur
              vapenexporten har ökat mycket kraftigt. Det senaste decenniet
              har den svenska vapenexporten mer än fyrdubblats.
            </seg>
            <seg n="919122f5">
              Vi kan se att bara under 2011 exporterade Sverige till krigförande
              stater som Pakistan och Thailand, till diktaturer som Singapore
              och Förenade Arabemiraten och till länder som begår grova och
              omfattande brott mot de mänskliga rättigheterna, exempelvis Kazakstan
              och Brunei.
            </seg>
            <seg n="0ce9ca75">
              Vänsterpartiet har varit starkt kritiskt till denna utveckling;
              den står tydligt i strid med hur vi vill att Sverige ska agera
              i världen. Sverige kommer inte med trovärdighet att kunna vara
              en röst för frihet, demokrati eller mänskliga rättigheter på någon
              del av det här jordklotet så länge som vi fortsätter att beväpna
              diktaturer, krigförande stater och auktoritära regimer.
            </seg>
            <seg n="100da036">
              Därför har vi i Vänsterpartiet i vår motion till regeringens
              skrivelse presenterat 13 konkreta förslag om hur regelverket för
              svensk vapenexport men också vapenimport skulle kunna skärpas.
              Vi vill införa ett skarpt demokratikriterium, ett tydligt förbud
              för export till länder som inte kan räknas som demokratier. Vi
              vill också införa ett verkligt förbud mot vapenexport till krigförande
              stater och till regimer som begår grova brott mot de mänskliga
              rättigheterna.
            </seg>
            <seg n="4d43015f">
              Vi har också i vår motion krävt att man inför skärpta regler
              för import av vapen för att undanröja möjligheten att svenska
              skattemedel i framtiden går rakt in i den israeliska och den vitryska
              krigsindustrin, vilket tidigare skett. Vi vill också införa ett
              stopp för exportstöd och krediter till vapenexport. Detta är några
              av våra förslag. I grunden handlar det om att Sverige ska vara
              en tydlig röst i världen för demokrati, för frihet och mänskliga
              rättigheter både i retoriken som förs i denna talarstol och ute
              i verkligheten. Därför, herr talman, vill jag yrka bifall till
              reservation 2.
            </seg>
            <seg n="727cbe02">
              Herr talman! Under det senaste året har svenska politiker från
              de flesta politiska partier stått i denna talarstol och tävlat
              om vem som kan hylla de folkliga protesterna i Nordafrika och
              Mellanöstern högst och mest. Samtidigt har Sverige sålt vapen
              till just de regimer som med våld och övergrepp försöker att tysta
              kraven på demokrati och rättvisa. Regimerna i Bahrain, Förenade
              Arabemiraten och Saudiarabien har under förra året beväpnats av
              Sverige.
            </seg>
            <seg n="a2796d06">
              Sverige är världsmästare i vapenexport, men skulle det också
              arrangeras ett världsmästerskap i dubbelmoral hade regeringen
              Reinfeldt legat väl till för guldmedaljen.
            </seg>
            <seg n="6b30c395">
              Samtidigt som det folkliga missnöjet pyrt i Nordafrika och Mellanöstern
              under en lång rad år under de alltmer korrumperade och auktoritära
              regimerna i Egypten, Tunisien och Bahrain har den svenska vapenexporten
              mycket tydligt ökat till denna region.
            </seg>
            <seg n="f37e5dd4">
              År 2009 exporterade Sverige vapen till Nordafrika och Mellanöstern
              för 120 miljoner. Det var alldeles för mycket redan då. Två år
              senare uppgick exporten till 3 406 miljoner kronor. Det innebär
              i dag att 25 procent av den svenska vapenexporten under det gångna
              året gick till Nordafrika och Mellanöstern just under den period
              som vi har kallat den arabiska våren.
            </seg>
            <seg n="c574cc97">
              Det är trots allt mycket imponerande med vilken kirurgisk träffsäkerhet
              man från den borgerliga regeringen har lyckats att förmå vår tids
              värsta diktaturer att köpa svenska vapen just när befolkningen
              reser sig.
            </seg>
            <seg n="bc8144cb">
              Herr talman! Vi har under det gångna året hört socialdemokrater
              stå här i talarstolen och tala om kvinnornas rättigheter i Mellanöstern
              och Nordafrika möjligtvis inte Urban Ahlin, men andra socialdemokrater
              har pratat om detta i alla fall. Vi har hört folkpartister hylla
              studenterna i Egypten och vi har hört moderater hålla brandtal
              om nätaktivisterna i regionen, men när det blir skarpt läge i
              riksdagen, när vi i morgon kl. 16.00 ska rösta om en lång rad
              konkreta förslag om att skärpa den svenska krigsmateriellagstiftningen
              kommer man att rösta ned alla de här förslagen. Det är svårt,
              herr talman, att kalla detta för någonting annat än hyckleri.
            </seg>
            <seg n="29424d54">
              Herr talman! Få enskilda affärer synliggör dubbelmoralen i den
              svenska vapenexporten så tydligt som den så kallade Saudiaffären.
              Den 6 mars avslöjade Sveriges Radio att FOI, Totalförsvarets forskningsinstitut,
              2007 inlett det så kallade Projekt Simoom. Inom ramen för det
              militära samarbetsavtal som den dåvarande socialdemokratiska regeringen
              hade slutit med Saudiarabien skulle FOI genom ett bulvanföretag
              och i samarbete med en rad svenska företag leda arbetet med att
              bygga en fabrik för antitankvapen i Saudiarabien. Den borgerliga
              regeringen hade 2010 beslutat att förlänga avtalet med Saudiarabien
              och dessutom gett sitt uttryckliga godkännande till Projekt Simoom.
            </seg>
            <seg n="ea7f27b2">
              Saudiarabien är inte vilket land som helst. Det är inte ens vilken
              diktatur som helst. Det är en diktatur som utmärker sig bland
              jordens diktaturer för grova och systematiska övergrepp mot mänskliga
              rättigheter. Kvinnor saknar de mest grundläggande fri- och rättigheter.
              Fria fackföreningar är inte tillåtna. Miljontals gästarbetare
              lever i total rättslöshet och misshandlas och våldtas av sina
              arbetsgivare. Hembiträden som blir gravida efter en våldtäkt riskerar
              fängelse. Landet ligger på tredje plats i världen i antalet avrättningar
              och är ett av ytterst få länder som avrättar människor offentligt.
              En av de minst 82 människor som förra året avrättades i Saudiarabien
              var en kvinna som dömts för häxeri och trolldom.
            </seg>
            <seg n="16fbc25a">
              Under förra året intervenerade dessutom Saudiarabien militärt
              i Bahrain för att slå ned det folkliga upproret och kraven på
              demokrati och reformer. Kort sagt: Saudiarabien är en ökänd förtryckarstat,
              en av vår tids värsta diktaturer, som inte ens drar sig för att
              använda sin militär och sin vapenmakt mot den egna befolkningen
              och mot civila demonstranter.
            </seg>
            <seg n="32e8aee9">
              Att Sverige bistår en av vår tids värsta diktaturer med att utveckla
              sin kapacitet att producera militär utrustning står självklart
              i tydlig kontrast till målen för svensk utrikespolitik och därigenom
              till de mål som finns i krigsmateriellagstiftningen. De många
              avslöjandena om hur ansvarigt statsråd och berörda myndigheter
              agerat visar dessutom tydligt på behoven av att öka transparensen
              i den svenska vapenexporten.
            </seg>
            <seg n="71c237c9">
              Hitintills verkar den borgerliga regeringen ha valt strutsen
              som sin förebild i krishanteringen. Carl Bildt talar om hela affären
              som en hägring. Handelsminister Ewa Björling talar om att allt
              följt gällande riktlinjer och gängse rutiner. Men om nu inga felaktigheter
              begåtts, om Projekt Simoom varit fullständigt oproblematiskt,
              varför detta hemlighetsmakeri? Varför lägger man då inte korten
              på bordet i riksdagen? Och varför har både en försvarsminister
              och en statssekreterare tvingats avgå?
            </seg>
            <seg n="bc4ebd8f">
              Trots allt är grundproblemet i den så kallade Saudiaffären inte
              regeringens märkliga och undermåliga mediehantering. Grundproblemet
              är den svenska vapenexporten och den svenska exporten till diktaturer,
              till länder som Saudiarabien.
            </seg>
            <seg n="4b5aa2d5">
              Vi i Vänsterpartiet kommer aldrig att stödja att Sverige bedriver
              militärt samarbete med ett land som Saudiarabien. Redan när det
              militära samarbetsavtalet granskades av konstitutionsutskottet
              2006 valde vi att reservera oss eftersom vi ansåg att avtalet
              tydligt stred mot svensk lagstiftning. Avslöjandena om Projekt
              Simoom understryker hur djupt problematiskt detta avtal är. Därför
              har Vänsterpartiet i det betänkande som vi ska rösta om i morgon
              föreslagit att riksdagen beslutar att upphäva det militära samarbetsavtalet
              mellan Sverige och Saudiarabien.
            </seg>
            <seg n="03b95445">
              Men jag noterar att trots att en lång rad politiska företrädare
              från en lång rad olika partier under det gångna året tävlat i
              att skylla ifrån sig och ta avstånd från det militära samarbetsavtalet
              är det bara ett parti jag understryker, ett parti som reserverat
              sig och tydligt kommer att kräva och rösta för att det militära
              samarbetsavtalet mellan Sverige och Saudiarabien upphävs. Det
              är Vänsterpartiet.
            </seg>
            <seg n="2d249b20">
              Jag tycker att det är genuint sorgligt att vi är ensamma om denna
              uppfattning, men det gör valet så mycket enklare för svenska folket.
              Vill man avbryta det militära samarbetet mellan Sverige och Saudiarabien
              finns det ett parti i denna kammare att rösta på. Tycker man däremot
              att det inte är några problem att Sverige har ett militärt samarbetsavtal
              med Saudiarabien finns det uppenbarligen sju andra partier att
              välja och vraka mellan. Jag ger er ännu en chans till morgondagens
              votering, och därför yrkar jag bifall till reservation 7 som innebär
              att Sverige avbryter det militära samarbetet med Saudiarabien.
            </seg>
            <seg n="8c5a9d87">
              Herr talman! Frågan är om svensk vapenexport någon gång i modern
              tid varit så tydligt ifrågasatt som under det gångna halvåret.
              Det folkliga stödet för våra krav på skärpta regler är dessutom
              överväldigande. Opinionsmätningar som exempelvis Svenska Freds
              gjort visar att över 90 procent av svenska folket motsätter sig
              svensk export till länder där det begås allvarliga kränkningar
              av de mänskliga rättigheterna. Samtidigt är, märkligt nog, stödet
              för svensk vapenexport i denna kammare starkare än på mycket länge.
            </seg>
            <seg n="06b1db1f">
              Vid valet 2010 förespråkade fem politiska partier ett förbud
              mot vapenexport till diktaturer. Man förespråkade någon form av
              demokratikriterium. I dag är två partier kvar, Vänsterpartiet
              och Miljöpartiet. Folkpartiet och Kristdemokraterna har vikt sig
              för regeringsfriden, och Socialdemokraterna gömmer sig bakom om
              en vag överenskommelse om att regeringen ska återkomma till riksdagen
              med förslag till ny krigsmateriellagstiftning i syfte att skärpa
              exportkontrollen gentemot icke-demokratiska stater.
            </seg>
            <seg n="72a6533f">
              Ett år efter att Socialdemokraterna och de fyra borgerliga partierna
              slöt överenskommelsen är det alltmer uppenbart att den borgerliga
              regeringen gör sitt yttersta för att förhala frågan, förhala varje
              försök att få till en skärpning av den svenska krigsmateriellagstiftningen.
              Tidigare hörde vi Urban Ahlin i denna talarstol försöka spela
              rollen av den försmådde friaren. Men om nu Socialdemokraterna
              känner sig blåsta på sin överenskommelse med de fyra borgerliga
              partierna finns det andra alternativ, Urban Ahlin. Det finns en
              rad reservationer från Vänsterpartiet och Miljöpartiet där vi
              lägger fram konkreta förslag på skärpningar av den svenska krigsmateriellagstiftningen.
              Stå därför inte i denna talarstol och känn er försmådda, utan
              rösta i morgon för en skärpning av lagstiftningen!
            </seg>
            <seg n="3c01e4f0">
              Herr talman! Jag ska avsluta mitt anförande med att säga att
              jag det gångna året haft förmånen att träffa en lång rad demokratiaktivister
              från Nordafrika och Mellanöstern. Jag har suttit med personer
              från Bahrain, Förenade Arabemiraten, Jordanien och Egypten. Det
              har varit några av de mest modiga kvinnor och män jag träffat
              i mitt liv. Vid varje möte har man frågat mig: Hur kan Sverige
              exportera vapen till just de regimer som slår ned våra protester?
              Hur kan ni exportera vapen till de regimer som förtrycker oss
              när vi försöker kräva demokrati och frihet?
            </seg>
            <seg n="1f8a4589">
              Jag måste erkänna att det då hänt någonting som inte händer särskilt
              ofta, jag har skämts för Sverige när jag sett dessa demokratiaktivister
              i ögonen och försökt förklara varför Sverige exporterar vapen
              till Bahrain, Förenade Arabemiraten, Saudiaraben. Det är trots
              allt det centrala i den här debatten och kanske också sammanfattningen
              på mitt anförande. Det centrala för mig är att dessa modiga demokratiaktivister,
              som vi så gärna hyllar i ord, verkligen ska känna att de har allierade,
              att de har en vän i Sveriges regering. Det kräver att vi i grunden
              ser över den svenska krigsmateriellagstiftningen och skärper regelverket
              för svensk vapenexport.
            </seg>
          </u>
          <note type="speaker" n="5186f135">
            Anf. 123 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-1b4522e1c5ecd60d-1" n="15ffdc40">
            <seg n="d9fcd3b2">
              Herr talman! Jag tror inte att någon här tvivlar på Miljöpartiets
              uppfattning när det gäller vapenaffären med Saudiarabien och att
              vi aldrig ville att avtalet skulle ingås. I Exportkontrollrådet
              har vi ständigt röstat emot förslaget. I konstitutionsutskottet
              röstade vi också emot det.
            </seg>
            <seg n="654dab9a">
              Nu finns avtalet där, och då har vi just i det här läget valt
              en annan strategi än Vänsterpartiet. Vi vill inte ha avtalet,
              vi vill inte att det ska fyllas med något som helst innehåll,
              men vi har valt att i det här läget inte stå bakom Vänsterpartiets
              reservation. Vi har en annan reservation, i ett annat ärende under
              samma punkt, och vi ville skriva ett särskilt yttrande för att
              förklara vår uppfattning.
            </seg>
            <seg n="6c9387ba">
              Frågan är hur vi bäst får slut på affären med Saudivapnen. Genom
              att rösta i morgon kommer det egentligen inte att bli någon skillnad
              alls. Vi kommer inte att stå bakom regeringens uppfattning i den
              här frågan även om vi inte röstar för Vänsterpartiets motion.
              Vi har en lite annan uppfattning än Vänsterpartiet, men uppfattningarna
              är trots allt väldigt lika.
            </seg>
            <seg n="4bcd47bc">
              Jag vill här och nu ännu en gång tala om att vår uppfattning
              är att vi inte ska ha några affärer med Saudiarabien. Det tror
              jag är klart och tydligt för alla. Sedan är strategin en annan.
              Hur når vi fram till att slippa dem i fortsättningen? Antingen
              kan man upphäva avtalet, men det är inte så enkelt att bara upphäva
              avtal. Egentligen skulle man väl kunna göra det med tanke på vem
              som frånträtt avtalet. Saudiarabien respekterar inte de mänskliga
              rättigheterna, vilket borde vara en förutsättning. Det kanske
              i själva verket är de som inte uppfyller avtalet.
            </seg>
            <seg n="2e11f4b1">
              Det är en svår diskussion. Vi och Vänsterpartiet står mycket
              nära varandra, men vi har valt lite olika strategier för hur vi
              ska gå vidare.
            </seg>
          </u>
          <note type="speaker" n="57f169ca">
            Anf. 124 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-1" n="f7fccc67">
            <seg n="f092fbb3">
              Herr talman! Det stämmer att Vänsterpartiet och Miljöpartiet
              i många fall jobbat tillsammans i de här frågorna. Vi har en lång
              rad reservationer i detta betänkande. Vi har reserverat oss tillsammans.
              Vi har reserverat oss tillsammans också i konstitutionsutskottet.
              Därför blir jag oerhört förvånad och, måste jag säga, väldigt
              besviken när Miljöpartiet inte väljer att stödja kravet. Riksdagen
              kommer i morgon att rösta om vi ska upphäva avtalet med Saudiarabien
              eller inte, och då kommer tyvärr Miljöpartiet, vad jag förstår
              av Bodil Ceballos, att tillsammans med de borgerliga och Socialdemokraterna
              rösta mot vår reservation. Det är trots allt så det är. Man kan
              ha en mycket fin retorik i talarstolen, men i morgon ska vi trycka
              på knappar, och man röstar antingen ja eller nej. Jag beklagar
              att Bodil Ceballos kommer att trycka på en annan knapp än vi vänsterpartister.
            </seg>
            <seg n="e5f0cc91">
              Jag har ändå välkomnat att Bodil Ceballos nu har en lite annan
              retorik. När vi diskuterade detta tidigare dömde Miljöpartiet
              ut vårt krav som plakatpolitik, vilket gör mig bekymrad.
            </seg>
            <seg n="9fba1057">
              Om två länder tecknar ett avtal, i detta fall Sverige och Saudiarabien,
              innebär det självklart förpliktelser för båda parter. Här är det
              alldeles uppenbart, tycker jag, att Saudiarabien brutit mot sina
              förpliktelser. De har valt att militärt intervenera i ett av sina
              egna grannländer. Därför tycker jag att det finns all anledning
              för oss att säga: Ni har inte hållit detta avtal. Därför bryter
              vi det. Vi har alla möjligheter att besluta om det i morgon. Tyvärr
              kommer inte en majoritet i riksdagen att rösta för det, vilket
              är mycket förvånande.
            </seg>
            <seg n="e0a05329">
              Men detta är någonting som Bodil Ceballos får förklara för sin
              egen riksdagsgrupp, sina egna partimedlemmar och sina egna väljare
              snarare än för mig.
            </seg>
          </u>
          <note type="speaker" n="842353d7">
            Anf. 125 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-1b4522e1c5ecd60d-2" n="15ffdc40">
            <seg n="460b9b8e">
              Herr talman! Jag har aldrig anklagat Vänsterpartiet för att föra
              plakatpolitik i den här frågan. Men man kan välja olika strategier.
              Hur når vi bäst fram i den här frågan, när avtalet redan finns?
              Som jag sade i mitt anförande är avtalet bara en ram. Avtalet
              finns redan, men vad är det regeringen har fyllt avtalet med?
              Vi måste se till att man avslutar de projekt som redan har fyllts
              på, till exempel det med en vapenfabrik. Ett sådant projekt borde
              aldrig kunna inrymmas i ett avtal med något land alls, tycker
              jag.
            </seg>
            <seg n="c97642c7">
              Vi har valt olika strategier. Vi kommer inte att rösta med regeringen
              och Socialdemokraterna i det här fallet, utan har en annan uppfattning.
              Det är två olika reservationer under samma punkt i betänkandet
              för att vi inte fick lov att sära på dem i utskottet. Vi ville
              avge ett särskilt yttrande för att förklara hur vi tänkte, men
              det gick inte. Jag försökte förklara det tidigare.
            </seg>
            <seg n="83fe2ea9">
              Skillnaden mellan vad du och jag tycker i den här frågan är hårfin.
              Det vill jag också klargöra för dem som lyssnar på den här debatten.
              Det låter som att vi skulle ställa oss bakom regeringens uppfattning
              i Saudiaffären, men det gör vi verkligen inte. Vi har en annan
              uppfattning än regeringen, och vi har en något annan uppfattning
              än ni, men det är väldigt liten skillnad mellan er och oss och
              många mil emellan oss och regeringen i denna fråga.
            </seg>
          </u>
          <note type="speaker" n="c3802a45">
            Anf. 126 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-2" n="f7fccc67">
            <seg n="4145c5ee">
              Herr talman! Nu är det trots allt så att riksdagen i morgon kommer
              att rösta om ett betänkande. I det betänkandet står det uttryckligen
              att vi inte ska upphäva avtalet med Saudiarabien. Det står till
              och med tvärtom att avtalet ska hållas. Det har vi i Vänsterpartiet
              reserverat oss emot. Vi kommer att rösta emot det. Men det kommer
              uppenbarligen Miljöpartiet inte att göra, som det låter nu. Det
              är trots allt två olika vägar man kan välja att gå.
            </seg>
            <seg n="65d57e63">
              Bodil Ceballos har kallat det att vi kan ha olika strategier,
              och jag har full respekt för det. Men jag har väldigt svårt att
              förstå strategin att ställa sig bakom majoritetens text i utrikesutskottet,
              där det uttryckligen står att vi ska behålla avtalet med Saudiarabien,
              och därför rösta emot den reservation som vi från Vänsterpartiet
              har. Jag tror inte att det är en strategi som kommer att innebära
              att vi häver det militära samarbetsavtalet med Saudiarabien.
            </seg>
            <seg n="9d0dcfa4">
              Det stora problemet för Miljöpartiet verkar inte vara det militära
              samarbetsavtalet utan vad vi fyller det med. Men jag tycker att
              det i grunden är ett problem att Sverige har ett militärt samarbetsavtal
              med Saudiarabien, nästan oavsett vad vi fyller det med. Ett enkelt
              sätt att se till att vi inte kommer att fylla avtalet med någonting
              som är problematiskt är att upphäva det, och det är precis det
              som Vänsterpartiets ledamöter i morgon kommer att rösta för i
              kammaren.
            </seg>
            <seg n="c8e2ecac">
              Frågan hur Miljöpartiet kommer att rösta är fortfarande utestående.
              Ni har natten på er att ändra er.
            </seg>
          </u>
          <note type="speaker" n="a91b4237">
            Anf. 127 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-2" n="ea204268">
            <seg n="33c60af4">
              Herr talman! Hans Linde från Vänsterpartiet vill gärna vara de
              goda gåvornas givare och den som alltid står för allt gott i världen.
              Men nu är det på det här sättet, Hans, att de som har drivit fram
              majoritetsbeslutet i riksdagens utrikesutskott om en översyn av
              krigsmateriellagstiftningen är vi socialdemokrater. Vi har motionerat
              om detta år efter år. För ett år sedan fick vi en majoritet i
              och med att det fanns ett antal borgerliga partier som var beredda
              att stödja detta. Det är därför vi nu för en diskussion om att
              regeringen ska tillsätta en parlamentarisk utredning som ska ha
              till syfte att skärpa regelverket, så att det blir svårare att
              sälja vapen till icke-demokratier. Det är det faktiska läget.
            </seg>
            <seg n="c1eadb09">
              Känner jag mig som en försmådd friare? Nej, inte alls. Jag känner
              att vi har lagt fram förslag och tvingat regeringen att komma
              hit. Men jag är inte nöjd med det jag hör via medierna: att detta
              skulle dra ut på tiden fram till december 2014. Det tycker jag
              är en smitväg för en regering som är så djupt splittrad att den
              inte vet hur den ska hantera saker.
            </seg>
            <seg n="9e881f7b">
              Det var därför jag var mycket tydlig i mitt inledningsanförande
              och sade att jag tycker att man kan se på utredningen på två sätt.
              Vad gäller riktlinjerna skulle vi med lätthet kunna göra förändringar
              och hänvisningar till att se över hur den demokratiska situationen
              ser ut i det land vi tänker exportera till. Inom säg ett år borde
              vi klara av att hantera den saken. Regeringen borde komma tillbaka
              till riksdagen med ett förslag om förändrade riktlinjer. Sker
              inte det är jag inte alls motståndare till att vi själva tar upp
              det i riksdagsarbetet och ser om det finns en utskottsmajoritet.
              Det var därför jag ställde frågorna till Kristdemokraterna och
              Folkpartiet om de är nöjda med detta.
            </seg>
            <seg n="40ae924e">
              I övrigt vad gäller politik för global utveckling, EU, en uppförandekod
              och att det har skett stora förändringar av försvarsindustrin
              tycker jag att det är rimligt att utredningen kan ta längre tid.
              Men i frågan om att sälja till länder som inte är demokratiska
              borde vi kunna komma fram snabbare. Det var jag mycket tydlig
              med i mitt inledningsanförande.
            </seg>
          </u>
          <note type="speaker" n="f1fed1a2">
            Anf. 128 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-3" n="f7fccc67">
            <seg n="c332c9ab">
              Herr talman! Urban Ahlin får det att låta som att Socialdemokraterna
              genom åren haft en tydlig linje när det gäller svensk vapenexport.
              Riktigt så tydlig har kanske inte den linjen varit för oss andra.
              Vi har de senaste månaderna i det närmaste kunnat föra dagsnoteringar
              om Socialdemokraternas olika ställningstaganden om svensk vapenexport.
            </seg>
            <seg n="66e39aba">
              Vi kan i alla fall gå tillbaka till valet 2010, Urban Ahlin.
              Då gick Socialdemokraterna, Vänsterpartiet och Miljöpartiet gemensamt
              till val på ett krav på att man skulle tillsätta en ny utredning.
              En av de saker som stod i vår gemensamma överenskommelse om vapenexporten
              var att utredningen skulle pröva möjligheten att införa ett så
              kallat demokratikriterium i regelverket för krigsmaterielexporten.
              Det tyckte jag var en alldeles utmärkt överenskommelse som vi
              förmådde er att gå med på.
            </seg>
            <seg n="7f5e457d">
              Vi ska också komma ihåg att det för ett år sedan, när vi diskuterade
              det här i riksdagen, fanns en tydlig majoritet för ett demokratikriterium.
              Miljöpartiet, Socialdemokraterna och Vänsterpartiet stödde det.
              Vi hade också stöd från både Kristdemokraterna och Folkpartiet.
              Vi hade ett gyllene läge att införa ett demokratikriterium. Vad
              hände? Socialdemokraterna gjorde upp med de fyra borgerliga partierna,
              och Folkpartiet och Kristdemokraterna vek sig. Man försatt ett
              gyllene läge, en möjlighet att i grunden förändra svensk lagstiftning.
              Och nu sitter vi stället med en vag utredning, och vi har ingen
              aning om vad den kommer att landa i. Det är en utredning som,
              precis som Urban Ahlin själv beskrev, i bästa fall kommer att
              presentera ett lagförslag på riksdagens bord framåt 20152016.
            </seg>
            <seg n="3024e2a9">
              Nu har trots allt Socialdemokraterna två valmöjligheter. Antingen
              tycker man att det är rimligt att vi fortsätter med denna vaga
              utredning fram till 20152016, att det får löpa på, eller så kräver
              man ett tydligt demokratikriterium. Där har man ett val att göra.
              Jag noterar att Socialdemokraterna nu väljer att rösta emot de
              reservationer som vill införa ett tydligt demokratikriterium och
              håller fast vid denna mycket vaga utredning, varom vi inte vet
              vad den kommer att landa i.
            </seg>
          </u>
          <note type="speaker" n="7dbc3d82">
            Anf. 129 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-3" n="ea204268">
            <seg n="1f57a986">
              Herr talman! Hans Linde förfalskar historien. Vi socialdemokrater
              har år efter år väckt en motion där vi krävt en skärpt lagstiftning
              som gör det svårare att sälja vapen till icke-demokratier.
            </seg>
            <seg n="11530608">
              Det var aldrig aktuellt förra året att Folkpartiet och Kristdemokraterna
              skulle gå samman med oss tre och vid sittande bord rösta igenom
              förändrade riktlinjer, ett så kallat demokratikriterium. Det kommer
              du säkert att få höra från kristdemokrater och folkpartister.
              Detta var de inte beredda att göra. Vad de var beredda att göra
              var att stödja att vi skulle få till en utredning för att göra
              det. Jag tyckte att det var bra. Därför stödde vi det gemensamma
              beslut som utrikesutskottet tog. Jag tyckte att det var synd att
              Vänsterpartiet och Miljöpartiet inte ställde sig bakom det, för
              det var ändå ett steg framåt att riksdagens majoritet beslöt att
              kräva att regeringen skulle återkomma med ett förslag om skärpt
              lagstiftning.
            </seg>
            <seg n="082e224c">
              Nu är vi där. Det har tagit ett år. De har dragit fötterna efter
              sig, ingen tvekan om det. Jag oroar mig för medieuppgifter som
              säger att det ska dra ut på tiden ända till december 2014. Detta
              tycker jag är fegt. Mitt svar till regeringens företrädare är
              att vi socialdemokrater inte kommer att gilla det. Vi tycker att
              det är rimligt att man tittar på demokratidelen i en snabbare
              takt, medan det som handlar om PGU, EU:s uppförandekod och annat
              kan ta längre tid.
            </seg>
            <seg n="43e024b1">
              Det har jag varit väldigt tydlig med här i dag. Regeringen har
              ännu inte presenterat utredningsdirektiven. Jag är så pass naiv
              att jag tror att de ledamöter som finns här från det borgerliga
              blocket lyssnar på vad jag säger.
            </seg>
            <seg n="50e7f5e2">
              Alternativet är att om man bestämmer sig för att köra fram till
              december 2014 står det oss fritt att lägga fram förslag i riksdagens
              utrikesutskott som är utskottsinitiativ och pekar på en lagstiftning
              direkt.
            </seg>
            <seg n="09e0e8b2">
              Jag utesluter inte alls det om regeringen väljer att skjuta upp
              frågan till efter valet 2014. Då är Hans Linde mycket välkommen
              att stödja en socialdemokratisk politik för att få till en förändring.
            </seg>
            <seg n="1daa2c51">
              Det behövs lite mindre högstämda tal och att man lite mer praktiskt
              går ned i verktygslådan.
            </seg>
          </u>
          <note type="speaker" n="90b548f1">
            Anf. 130 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-4" n="f7fccc67">
            <seg n="c24b34d3">
              Herr talman! Att praktiskt gå ned i verktygslådan innebär med
              andra ord som Urban Ahlin tydligt deklarerat att man vill fortsätta
              det militära samarbetsavtalet med Saudiarabien. Man har gång på
              gång från Socialdemokraternas sida sagt att det inte ska rivas
              upp utan att man ska fortsätta med det.
            </seg>
            <seg n="02f3a103">
              Jag vet inte om det är en verktygslåda som jag vill ned och rota
              i. Jag vill att Sverige ska vara en tydlig och konsekvent röst
              för demokrati, frihet och mänskliga rättigheter. Det måste någonstans
              betyda någonting.
            </seg>
            <seg n="07869c59">
              Vi kan inte stå i den här talarstolen och hålla dessa tal och
              sedan säga att vi ska ned och gräva i en verktygslåda, en verktygslåda
              som är ett militärt samarbetsavtal med Saudiarabien.
            </seg>
            <seg n="9447013f">
              Jag noterade att Urban Ahlin har någon oanad förmåga som jag
              uppenbarligen saknar, nämligen att veta hur vissa riksdagsledamöter
              skulle ha röstat i en omröstning för ett år sedan som inte ägt
              rum.
            </seg>
            <seg n="3b8f9619">
              Vi vet inte hur folkpartister och kristdemokrater skulle ha röstat.
              Jag kan inte lova det, och det kan nog ingen i den här kammaren
              göra. Vad vi vet är att de aldrig fick chansen. De sattes aldrig
              i ett läge där de ställdes inför två tydliga alternativ.
            </seg>
            <seg n="51fea49b">
              Ett alternativ skulle ha varit ett rödgrönt alternativ där vi
              höll fast vid vårt vallöfte som vi gick gemensamt till val på,
              nämligen att man skulle pröva möjligheten att införa ett så kallat
              demokratikriterium i regelverket för krigsmaterielexporten. Man
              skulle ha ställt det mot Moderaternas vurmande för svensk vapenexport.
            </seg>
            <seg n="ebe372c1">
              Vi satte dem aldrig i det läget. Vi satte aldrig press på Kristdemokraterna
              och Folkpartiet. Vi curlade banan för dem genom att Socialdemokraterna
              i stället gjorde upp med de borgerliga. Man försatt en unik möjlighet.
            </seg>
            <seg n="6b3f1c33">
              Till protokollet kan man föra att det tyvärr inte är första gången,
              Urban Ahlin, du försitter en möjlighet att påverka svensk utrikespolitik.
              Dina försuttna möjligheter går som ett pärlband genom ditt arbete
              i utrikesutskottet. Det har varit Västsahara, Afghanistan men
              också vapenexporten.
            </seg>
            <seg n="15b1db74">
              Herr talman! Det är trots allt så att vi kan stå här i denna
              talarstol och säga olika saker. Men när vi kommer till kritan
              ska vi rösta i morgon kl. 16.00, vänsterpartister, socialdemokrater
              och riksdagsledamöter från de övriga sex partierna.
            </seg>
            <seg n="5dcc551a">
              Då kommer i varje fall vi i Vänsterpartiet att rösta på våra
              tydliga reservationer för demokratikriterium. Jag noterar att
              socialdemokraterna inte kommer att göra det.
            </seg>
          </u>
          <note type="speaker" n="4b7fdb29">
            Anf. 131 ULRIK NILSSON (M):
          </note>
          <u who="ulrik_nilsson_41b251" xml:id="i-44ccd1c7fb8d09fb-0" n="9eef9f70">
            <seg n="5f4b0e5c">
              Herr talman! Vi debatterar i dag Strategisk exportkontroll 2011
              krigsmateriel och produkter med dubbla användningsområden . Det
              är regeringens skrivelse där man redogör för hur det tidigare
              året har sett ut. Det är ett ämne som väcker känslor och åsikter
              och som har varit föremål för en omfattande debatt.
            </seg>
            <seg n="ca3d50b1">
              Herr talman! Jag ska gärna erkänna att jag förmodligen är en
              dålig politiker. I varje fall har människor alltid försökt lära
              mig att i sådana här debatter är det alltid det enklaste budskapet
              som vinner, det jag kan stå och skrika ut högt och tydligt.
            </seg>
            <seg n="a5fc65f9">
              Jag vägrar att se världen som svart eller vit. Jag vägrar att
              behandla en så pass viktig fråga som denna utan nyanser. Därför,
              herr talman, tänkte jag börja med att redogöra för våra utgångspunkter
              när vi tar ställning i ärendet.
            </seg>
            <seg n="bf6a546a">
              Den första är naturligtvis att vi har ett behov i Sverige av
              en säker situation. Det är den svenska säkerhetspolitiken där
              vi har valt att stå utanför allianser. Det är också den som gör
              det nödvändigt för oss att ha en vapenindustri så att vi kan garantera
              och skapa resurser för vårt försvar.
            </seg>
            <seg n="07b22420">
              Det i sin tur leder till att vi av kostnadsskäl kan ha ett behov
              av att dela kostnaderna med någon annan. Det är bakgrunden till
              varför vi har ett system där vi kan exportera vapen. Det handlar
              om skyddet för demokrati och mänskliga rättigheter i vårt land
              och inte bara utomlands. Vi kan aldrig bli en förkämpe för sådana
              värden om vi inte står för dem själva.
            </seg>
            <seg n="a5adf175">
              När vi har kommit så långt bör man också ställa sig frågan: Är
              man beredd från de partier som säger att vi helst inte ska ha
              någon vapenexport att dra slutsatserna vad det innebär för Sverige?
            </seg>
            <seg n="0fe2f9d5">
              Innebär det ett försvagat säkerhetsställningstagande när vi i
              vår omgivning ser att det sker förändringar som inte är positiva?
              Eller innebär det höjda försvarsanslag? Det vore välgörande om
              man inte bara redovisade den rosenröda bilden och inte bara såg
              den vita utan också den andra sidan.
            </seg>
            <seg n="b69c8d09">
              Ibland lyfter jag också fram att detta är ett område som ger
              arbetstillfällen. För mig är detta det underordnade argumentet
              och Sveriges säkerhet det överordnade.
            </seg>
            <seg n="47a2601c">
              Herr talman! Den andra utgångspunkten är det som jag har lärt
              mig att det heter på ett främmande språk: Pacta sunt servanda,
              avtal ska hållas. Är det så att vi tror att ett alternativ till
              krig i vår omvärld är att vi har skiljedomsförfaranden och tecknar
              avtal stater emellan måste det vara så att vi förväntar oss att
              också stater står för ingångna avtal.
            </seg>
            <seg n="df6916c1">
              Det innebär kanske ibland att vi får göra kompromisser som vi
              inte gillar. Men vi måste stå för dem, annars kan vi aldrig ställa
              krav på någon annan att stå för avtalen. Avtalen är för mig förlängningen
              av det diplomatiska arbetet där man kommer överens. Det måste
              vi stå upp för. Därför är det orimligt att säga: Nu har vi tänkt
              till, och det där avtalet säger vi upp. Då kan vi aldrig kräva
              av någon annan att de står vid gjorda utfästelser.
            </seg>
            <seg n="0f49a79b">
              Sedan finns det ovillkorliga skäl att bryta avtal. Ett sådant
              är till exempel när det internationella samfundet går samman om
              ett sanktionsbeslut. Då kan vi bryta avtalet utan att vi förstör
              relationer i övriga världen. Men det är inte en fråga som vi äger
              internt själva.
            </seg>
            <seg n="1f89f8d6">
              Den sista utgångspunkten framskymtade i några reservationer.
              Man önskar att avtalen inte var ingångna. Man säger: Det är visserligen
              antaget enligt lagstiftningen, men i en framtid får vi en annan
              lag och då kan vi bryta det. Det är viktigt att strida för den
              åsikt som finns att vi inte fattar retroaktiva beslut.
            </seg>
            <seg n="becb35f4">
              Herr talman! När jag har talat om dessa grundläggande principer
              kan jag också välkomna att det finns en ganska bred enighet både
              om den säkerhetspolitiska ambitionen och om att avtal ska hållas.
              Jag välkomnar mycket starkt de uttalanden som ledande socialdemokrater
              har gjort och som för i den riktningen.
            </seg>
            <seg n="dd2517de">
              Herr talman! Om man sedan går vidare till dagens regler krävs
              det ett tillstånd för att kunna exportera vapen. Vi har den oberoende
              myndigheten Inspektionen för strategiska produkter och Exportkontrollrådet
              som ger en insyn i bedömningarna.
            </seg>
            <seg n="bf34a875">
              Jag kan dela den uppfattning som flera har haft att det nog finns
              anledning att se över om man inte kan ha en större öppenhet i
              Exportkontrollrådets hantering. Det gäller så länge det inte innebär
              att affärssekretess ifrågasätts. Hur det ska se ut är en sak som
              vi verkligen bör fundera över.
            </seg>
            <seg n="b582398e">
              Det system vi har i dag innebär att vi försöker skriva relativt
              allmänna kriterier och sedan gör en bedömning där vi väger för-
              och nackdelar och förutsätter att de som agerar gör det med omdöme.
              Det är en bra princip och rätt tänkt att vi har möjligheten att
              göra en avvägning.
            </seg>
            <seg n="666f0a7c">
              Vi har för ett år sedan kommit överens om att vi ska sätta i
              gång en utredning i syfte att det ska bli svårare att leverera
              vapen till icke-demokratier. Det är ett bra initiativ. Det sade
              jag redan för ett år sedan. Det är också viktigt att vi faktiskt
              tänker igenom detta så att det inte blir ett hastverk utan välgjort.
            </seg>
            <seg n="0538c733">
              Vilken tid det tar och hur direktiven ser ut väntar jag med att
              uttala mig om till dess jag har sett dem skriftligen. Men jag
              inser att det kommer att vara ett problem att definiera vad som
              är en icke-demokrati, i varje fall på ett sätt som är vattentätt.
              Å andra sidan kan vi möjligen hoppas på omdömet även där.
            </seg>
            <seg n="c6225c26">
              Jag konstaterar att vad gäller tjänster fattade vi det beslutet
              i höstas någon gång. Nu ska tjänster eller rådgivning i anslutning
              till affärer också ingå i vapenexportsystemet.
            </seg>
            <seg n="dfe7b56e">
              Jag välkomnar även här att Socialdemokraterna delar vår grundläggande
              uppfattning om dagens system. Det är ett rätt vältänkt system
              som går att utveckla ytterligare och som går att förbättra. Där
              hoppas jag att vi ska kunna bli eniga.
            </seg>
            <seg n="3a0d2f8d">
              Kommer vi så in på det som skrivelsen egentligen handlar om vapenexporten
              2011 tycker jag att det är bra att vi får en klar och tydlig redovisning
              som beskriver precis hur affärerna ser ut. Det innebär också att
              vi kan ha ett utbyte som baseras på fakta. Vi kan ha en diskussion
              om ärendet som bygger på de uppgifter som faktiskt är givna. Jag
              tycker att det är en fördel om vi kan använda detta som fakta.
              Sedan finns en risk med den här typen av faktasammanställningar.
            </seg>
            <seg n="dfced385">
              Herr talman! Låt mig ta en liknelse. Jag hörde någon som sade
              att statistik är farligt, för det går att använda ungefär som
              en berusad man använder en lyktstolpe: Den lyser upp en begränsad
              del av verkligheten, men den är ganska bra att hålla sig i. Lite
              grann har jag en känsla av att denna debatt av och till har hanterats
              på detta sätt. Man tar en liten del och säger: Det här beskriver
              helheten. Det gynnar inte heller det sakliga utbytet.
            </seg>
            <seg n="65915c5f">
              Herr talman! Jag noterar att i de affärer som är genomförda och
              de exportfrågor som finns i rapporten är reglerna uppfyllda, och
              det är positivt att vi får rapporten och kan diskutera den.
            </seg>
            <seg n="52307e08">
              Herr talman! Jag kan inte låta bli att kommentera några av de
              reservationer som finns, för jag tycker att det är viktigt att
              debatten håller sig till fakta. Det finns en reservation från
              Miljöpartiet och Vänsterpartiet som heter reservation 2, där man
              bland annat säger att lån i dag inte omfattas av reglerna. Men
              om man läser 4 § i lagstiftningen säger den att tillhandahållande
              omfattar lån, och om man läser 2 § står där att det handlar om
              tillhandahållande. Det är alltså en felaktig uppgift i reservationen
              att det i dag icke är reglerat hur lån ska hanteras.
            </seg>
            <seg n="445f0aeb">
              I reservation 2 lyfter man fram att tjänsteexport är oreglerat.
              I någon mening är det korrekt, men vi har redan fattat beslut
              i riksdagen om att införa det i lagstiftningen från halvårsskiftet.
              Det är lite grann att slå in öppna dörrar att ta upp denna debatt
              just nu.
            </seg>
            <seg n="00256595">
              I reservation 6 från Miljöpartiet behandlar man bland annat JAS
              39 Gripen och export till Indien. Där påstås att Indien kommer
              att modifiera flygplanen för att bära kärnvapen. Det är en uppgift
              jag inte har sett någonstans tidigare. Jag har aldrig hört någon
              påstå att JAS skulle vara kärnvapenbärare. Jag vet inte ens om
              planen kan bära kärnvapen. Jag tror inte att de är så lämpade.
              Efter det att jag för ett år sedan träffade företrädare för Indien
              på svenska ambassaden i Delhi vet jag att där överväger man snarare
              att köpa andra, tyngre vapensystem och att det är ett av problemen
              när man jämför JAS med andra. Men jag har alltså aldrig hört att
              JAS skulle bära kärnvapen. Det är möjligen ett försök att göra
              någon sorts guilt by association att påstå en koppling som i realiteten
              inte finns.
            </seg>
            <seg n="a0d57525">
              Det väcker också en annan liten fråga. Var det inte demokratikriterium
              som vi diskuterade? Brukar inte Indien anses vara jordens största
              demokrati? Jag tror det, och jag tror att det är viktigt att vi
              står upp i ett försvar för de demokratier som vi har på jorden.
              Därför blir det lite förvånande med den reservationen.
            </seg>
            <seg n="02a344df">
              Herr talman! Det viktigaste här är att vi sorterar ut vilken
              grundsyn vi har och att vi står för den. Antingen säger vi att
              vi inte tycker att det är kul med vapenexport och att vi vill
              avveckla den, eller så säger vi att vi tycker att svenska säkerhetsintressen
              är så viktiga och att den säkerhetspolitiska väg vi har valt är
              så central att vi kan följa det regelverk vi har och utveckla
              det vidare. Frågan är om det i längden är förenligt att säga att
              vi står utanför allianser och att avveckla vapenexporten. Det
              kommer att bli våldsamt kostsamt. Därför tycker jag att det vore
              bra om vi klev fram ur buskarna och talade om vad det handlar
              om.
            </seg>
            <seg n="3c075505">
              Herr talman! Jag tycker att den säkerhetspolitiska aspekten är
              viktig. Jag tycker att det är ett bra system vi har i dag, och
              det kan förbättras. Jag hoppas, herr talman, att vi alla har omdöme
              nog att föra resonemanget på ett sakligt och lågmält resonerande
              sätt.
            </seg>
          </u>
          <note n="5283af9f">
            Herr talman! Jag yrkar bifall till utrikesutskottets förslag
            i betänkandet.
          </note>
          <note type="speaker" n="c102102d">
            Anf. 132 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-5" n="f7fccc67">
            <seg n="a4e74c08">
              Herr talman! Jag har full förståelse för att Moderaterna efter
              ett år då svensk vapenexport har slagit alla tidigare rekord och
              när Sverige har beväpnat en lång rad krigförande stater, diktaturer
              och förtryckarregimer efterlyser en lågmäld debatt där vi inte
              blir så upprörda.
            </seg>
            <seg n="b0dbf770">
              Men jag är ledsen, Ulrik jag kommer att göra dig besviken på
              den punkten. Efter det att jag har suttit med demokratiaktivisterna
              från Bahrain, Förenade Arabemiraten, Jordanien och Egypten och
              hört deras berättelser om deras vardag under regimer som Sverige
              har varit med och beväpnat är det svårt att vara lågmäld. Då är
              det svårt att inte bli oerhört upprörd.
            </seg>
            <seg n="6efb11fb">
              Ulrik Nilsson talar om att vi inte ska vara så svartvita. Han
              talar om att det finns någonting där ute i skuggorna som vi inte
              ser bortom lyktstolpens ljus. Ja, vad är det som vi inte ser?
              Vad är nyanserna i det faktum att Sverige under 2011 exporterade
              vapen till diktaturen Saudiarabien för 2 869 miljoner kronor?
              Vad är nyanserna? Vad är det vi inte ser bortom detta?
            </seg>
            <seg n="c841609c">
              Ulrik Nilsson gav i alla fall en förklaring till vapenexporten:
              Nu ska vi värna de svenska säkerhetsintressena. Det var säkerhetspolitiska
              argument som motiverade vapenexporten till en av vår tids värsta
              diktaturer. Det är en diktatur som utmärker sig bland andra och
              ett land som har intervenerat militärt i ett grannland för att
              slå ned ett folkligt uppror. Ulrik Nilsson motiverar detta med
              svenska säkerhetsintressen. Jag undrar på vilket sätt Sverige
              blir säkrare av att vi beväpnar diktaturen i Saudiarabien, Ulrik
              Nilsson.
            </seg>
            <seg n="ccdea486">
              Till sist vill jag också fråga Ulrik Nilsson, som sade att avtal
              ska hållas: Är det bara Sverige som ska hålla avtal? Finns det
              inga förpliktelser för Saudiarabien? Anser Ulrik Nilsson att Saudiarabien
              i dag håller sin del av det militära samarbetsavtalet?
            </seg>
          </u>
          <note type="speaker" n="9784eb5f">
            Anf. 133 ULRIK NILSSON (M) replik:
          </note>
          <u who="ulrik_nilsson_41b251" xml:id="i-44ccd1c7fb8d09fb-1" n="9eef9f70">
            <seg n="b38b4f85">
              Herr talman! Den första frågan gäller Hans Lindes träffar med
              demokratiaktivister. Jag har också träffat företrädare i Tunisien,
              Egypten, Förenade Arabemiraten med flera stater som du nämnde.
              Jag har träffat folk därifrån. Det de jag träffar säger till mig
              är: Låt oss nu i stället titta framåt! Låt oss nu fundera på och
              få svar på hur vi utvecklar våra länder!
            </seg>
            <seg n="fbd78a02">
              Jag vet att det finns vänstergrupper och andra i dessa länder
              som hellre tittar bakåt och försöker skylla på någon. Men jag
              har också sett dem som säger: Nu är det bättre att vi går framåt
              och försöker utveckla våra länder. Dem lyssnar jag mer på därmed
              inte sagt att vi är skuldfria i allt det som har varit.
            </seg>
            <seg n="61fc68e7">
              När det gäller frågan om vapenexport är det fortfarande så att
              om vi vill kunna ha en inhemsk vapenproduktion, vilket vi behöver
              med det säkerhetspolitiska ställningstagande vi har gjort, måste
              vi om vi inte ska få alltför höga kostnader dela detta med andra.
              Min motfråga till dig blir: Hur mycket är du beredd att höja försvarsanslaget,
              Hans Linde, för att kompensera för det som vi inte kan dela kostnaderna
              för med andra?
            </seg>
            <seg n="cf578ffb">
              Är det bara vi som ska hålla avtal? Nej, jag tycker att man ska
              kunna ställa krav på att alla parter i en internationell överenskommelse
              håller avtalet. Jag har inte läst avtalet; jag har inte haft tillgång
              till det. Jag kan därför inte göra en personlig bedömning. Men
              jag vet att även om någon annan har betett sig illa mot mig ska
              jag behandla andra stater som vi vill bli behandlade av dem. Jag
              tycker att det är en rimlig princip att vi står upp för rättsstatens
              principer.
            </seg>
          </u>
          <note type="speaker" n="436d2734">
            Anf. 134 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-6" n="f7fccc67">
            <seg n="ed1ba733">
              Herr talman! Det var kanske snarare någon form av den kristna
              varianten att vända den andra kinden till som Ulrik Nilsson här
              presenterade. Vi ska se hur Saudiarabien invaderar ett av sina
              grannländer. Vi ska passivt titta på när Saudiarabien avrättar
              82 personer, bland annat en kvinna för häxeri och trolldom. Vi
              ska se på när kvinnor förvägras rätten att köra bil. Vi ska acceptera
              att hembiträden som har blivit våldtagna av sina arbetsgivare
              sedan döms till fängelse när de blir gravida. Vi ska acceptera
              att människor som jobbar i hemmen i Saudiarabien många gånger
              behandlas inte som andra klassens medborgare utan kanske till
              och med sämre än husdjuren. Vi ska vända den andra kinden till,
              vara högre stående och fortsätta med detta avtal som om ingenting
              har hänt.
            </seg>
            <seg n="39092be7">
              Jag vill ge Ulrik Nilsson en utmaning. Vi sträcker oss ett år
              framåt. Vi har en ny debatt om vapenexporten ungefär vid den här
              tiden om ett år. Ta det här året, Ulrik Nilsson, och leta upp
              en enda demokratiaktivist från Nordafrika eller Mellanöstern som
              tycker att det är bra att Sverige har exporterat vapen till Saudiarabien!
              Presentera namnet på en enda demokratiaktivist vid nästa års debatt,
              Ulrik Nilsson, för att motbevisa mig!
            </seg>
            <seg n="b435acbe">
              Till slut vill jag säga att jag företräder ett parti som ibland
              får höra saker om sin historia. Det är sant att vi i Vänsterpartiet
              har gjort misstag i vår historia, men vi har också lärt av vår
              historia och av de misstag vi har gjort. Frågan är om detsamma
              gäller Moderaterna. De nya moderaterna hävdar numera i något slags
              sanslöst försök till historieförfalskning att man var emot apartheidregimen
              i Sydafrika. Har man lärt någonting av sin egen historia? Man
              gör faktiskt samma misstag i dag som man gjorde då. Då hävdade
              man att om vi inte fortsatte att handla med och exportera varor
              till Sydafrika och apartheidregimen där skulle vi förlora arbetstillfällen
              i Sverige och dessutom, som Ulf Adelsohn uttryckte det, skulle
              negrerna där nere bli arbetslösa. Det är precis samma resonemang
              i dag, Ulrik Nilsson. Ni har ingenting lärt av er egen historia.
            </seg>
          </u>
          <note type="speaker" n="6f066671">
            Anf. 135 ULRIK NILSSON (M) replik:
          </note>
          <u who="ulrik_nilsson_41b251" xml:id="i-44ccd1c7fb8d09fb-2" n="9eef9f70">
            <seg n="7d37b6fe">
              Herr talman! Låt mig börja med att konstatera att vi nog har
              lärt oss rätt mycket av vår historia. Det ena är att det är livsfarligt
              att vara alltför kategorisk i sina uttalanden, för då kan det
              bli svårt.
            </seg>
            <seg n="482b6dee">
              Hans Linde måste sitta inne med någon information som jag inte
              har, nämligen hur avtalet med Saudiarabien ser ut, eftersom det
              tydligen är det vi diskuterar. Det ligger kanske inte riktigt
              på 2011, men du frågar om det bara är vi som ska hålla avtal.
              Nej, båda parter ska hålla avtal. Jag vet inte om det är reglerat.
              Jag vet i alla fall att det är mycket konstigt att vi i efterhand
              säger: Det här borde ha stått i avtalet och nu antar vi att det
              gäller.
            </seg>
            <seg n="0b243de3">
              Jag har inte den uppgiften om det står någonting om hembiträden,
              om avrättningar och allt det som du räknade upp. Jag får passa
              på frågan om det är skäl för att säga upp avtalet. Jag vet att
              den grundläggande principen är att vi står vid ingångna avtal.
            </seg>
            <seg n="c7f1b4f0">
              Du frågar om aktivisterna. Det är klart att ingen aktivist kommer
              att säga att det var jättebra att man försökte bekämpa demonstrationerna.
              Men det är nog inte heller någon aktivist som rakt av säger att
              det var just det faktum att de hade svenska vapen som gjorde att
              de tog ställningstagandet att bekämpa. Det man säger är: Det som
              har hänt har hänt. Låt oss nu diskutera hur vi bygger en stat
              enligt de principer vi vill ha! Låt oss ta den diskussionen framåt!
            </seg>
          </u>
          <note type="speaker" n="92a9224e">
            Anf. 136 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-1b4522e1c5ecd60d-3" n="15ffdc40">
            <seg n="d3168b9a">
              Herr talman! Ulrik Nilsson inledde också med att prata om det
              här avtalet. Det är vår bedömning att det inte är så enkelt att
              säga upp avtalet. Ulrik säger att vi väntar oss en ny lagstiftning.
              Jag förstod inte riktigt vad Ulrik Nilsson menade då. Ska den
              lagstiftningen inte kunna användas när det här avtalet ska förlängas
              år 2015? Det lät nästan som om vi måste stå fast vid avtalet trots
              att det kommer en ny lagstiftning. Jag hoppas verkligen att Ulrik
              Nilsson inte menade det. Det kan väl inte vara så att Ulrik med
              vänner fortfarande tycker att det här har varit en bra modell
              att ha det här avtalet och att försöka förmedla sådana tjänster
              som strider mot svensk lag. Jag tycker att det låter mycket märkligt.
            </seg>
            <seg n="6f6448a4">
              Ulrik tar också upp detta med inhemsk vapenproduktion och att
              vi vill ha en inhemsk vapenproduktion för vårt eget försvar. Då
              är frågan: Behöver vi verkligen den här inhemska vapenproduktionen
              i dagsläget? Hoten mot Sverige ser helt annorlunda ut än vad de
              har sett ut tidigare. Vi skulle behöva ställa om den industri
              som sysselsätter många människor till helt andra saker och till
              att bekämpa helt andra hot som klimatpåverkan och andra sådana
              verkliga hot mot oss i Sverige, vilket inte ett eventuellt angrepp
              utifrån är i dagsläget. Det skulle jag också vilja att Ulrik Nilsson
              diskuterar lite mer på djupet.
            </seg>
            <seg n="d6c0e996">
              Indien är i konflikt med Pakistan. Det borde inte vara möjligt
              att sälja vapen vare sig till Indien eller till Pakistan.
            </seg>
          </u>
          <note type="speaker" n="682d6c26">
            Anf. 137 ULRIK NILSSON (M) replik:
          </note>
          <u who="ulrik_nilsson_41b251" xml:id="i-44ccd1c7fb8d09fb-3" n="9eef9f70">
            <seg n="c5712ed9">
              Herr talman! Avtalet ska förhandlas om 2015. Vi får naturligtvis
              följa den lagstiftning som gäller då. Jag vet inte hur avtalet
              är skrivet nu, så jag vet inte vad det finns för möjligheter att
              ändra innehållet i samband med en förhandling. Men det kommer
              naturligtvis att göras en prövning efter den lagstiftning som
              finns då. Det är lite konstigt att nu dra några långtgående växlar
              på hur lagstiftningen kommer att se ut i det läget. Därför är
              det bättre att konstatera de grundläggande principerna. Det är
              en avstämningspunkt där.
            </seg>
            <seg n="61f7820c">
              Sedan tog Bodil upp frågan om hotet i vårt närområde. Man ska
              veta att det inte är gjort på en eftermiddag att bygga upp en
              kapacitet att försvara vår säkerhet, vår självständighet, våra
              mänskliga rättigheter, vår yttrandefrihet och allt detta. Vi vet
              till exempel att det i det ryska presidentvalet har utlovats väsentliga
              höjningar av försvars- och militärutgifterna. Det påverkar omedelbart
              säkerheten i vårt närområde. Det vore naivt att säga att det aldrig
              kommer att hända någonting här, och låt oss därför plocka bort
              allting. Det vore att spela ett spel som är farligt för vårt sätt
              att leva och vår frihet. Det vill jag inte inlåta mig på. Därför
              tycker jag att de säkerhetspolitiska argumenten bakom det här
              ställningstagandet står starka.
            </seg>
          </u>
          <note type="speaker" n="60e7832a">
            Anf. 138 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-1b4522e1c5ecd60d-4" n="15ffdc40">
            <seg n="ed80c2f0">
              Herr talman! Risken är att den nya lagen inte hinner träda i
              kraft innan vi ska förnya avtalet med Saudiarabien om det nu är
              så att den här utredningen som eventuellt kommer inte ska vara
              klar förrän i december 2014. Jag vet inte exakt när på året som
              det här avtalet i så fall ska omförhandlas. Det är bra om lagstiftningen
              hinner träda i kraft och vi kan tillämpa den, men jag menar att
              egentligen gör redan den lagstiftning som vi har i dag det omöjligt
              att sälja vapen till Saudiarabien eftersom Saudiarabien är ett
              land där man inte respekterar de mänskliga rättigheterna. Det
              kan inte vara arbetstillfällen i Sverige och vårt behov av att
              ha en försvarsindustri här som ska vara avgörande. Redan i dag
              strider det innehåll som vi ger avtalet mot svensk lag. Då borde
              man inte kunna fylla det med något som helst innehåll. Det strider
              mot lagen redan i dag. Vad blir då skillnaden?
            </seg>
            <seg n="5d7a3d10">
              Jag tycker att det är mycket bra om vi får en bra lagstiftning
              på plats som kan stoppa det som nu sker i strid med svensk lag,
              men egentligen är det redan i dag olagligt, tycker jag, att sälja
              vapen till Saudiarabien. Jag skulle vilja att Ulrik Nilsson också
              reflekterade lite grann över om det verkligen är i enlighet med
              svensk lag redan i dag.
            </seg>
            <seg n="5772f828">
              Sedan har vi detta med att det kommer att ta så lång tid. Jag
              hoppas verkligen att alliansledamöterna ser till att vi får den
              här utredningen på plats väldigt fort och att vi får ett svar
              från utredningen långt före december 2014. Vi kan inte fortsätta
              på det sätt som vi gör i dag och sälja vapen till diktaturer i
              strid mot svensk lagstiftning men i enlighet med praxis.
            </seg>
          </u>
          <note type="speaker" n="f85d073a">
            Anf. 139 ULRIK NILSSON (M) replik:
          </note>
          <u who="ulrik_nilsson_41b251" xml:id="i-44ccd1c7fb8d09fb-4" n="9eef9f70">
            <seg n="9b0178b3">
              Herr talman! Låt mig för det första konstatera att jag har en
              rätt stor tilltro till de system vi har med ISP:s oberoende bedömning
              och med Exportkontrollrådets roll i det hela. Låt oss konstatera
              att din utsaga alldeles nyss, Bodil Ceballos, att det här inte
              stämmer med lagstiftningen i realiteten innebär ett underkännande
              av de bedömningar som är gjorda.
            </seg>
            <seg n="50874712">
              Det är inte offentligt hur resonemangen går till i Exportkontrollrådet.
              Jag sade i mitt inlägg att det är möjligt att vi ska försöka hitta
              former för mer öppenhet. Det vore bra. Det jag vet är att jag
              har förtroende för det sätt som det hanteras på.
            </seg>
            <seg n="82636c66">
              Jag skulle därför inte kunna tänka mig att stå här och döma ut
              en bedömning som är gjord av en nämnd eller ett råd där jag inte
              har direkt insyn.
            </seg>
            <seg n="c38483a3">
              Sedan kommer då frågan om exporten till Saudiarabien som har
              tagits upp ett antal gånger. Det är ju så att det handlar om olika
              typer av produkter, och jag tycker egentligen att man borde värdera
              varje affär för sig i stället för att klumpa ihop det. Debatten
              har väldigt mycket handlat om ihopklumpning, men när det gäller
              system som visserligen kan ha militär användning skiljer sig en
              skeppsbruten inte väsentligt från en flykting på sjön. Det inser
              vi båda.
            </seg>
            <seg n="46d37355">
              Jag tycker nog att även de sjömän som skulle råka kapsejsa i
              diktaturers farvatten förtjänar bra räddningssystem. Där gör jag
              kanske en annan bedömning än vad jag skulle göra när det handlar
              om att sälja pansarvapen eller liknande som används på ett annat
              sätt. Men den här förenklande ihopklumpningstendensen för att
              få stora summor tror jag är kontraproduktiv i debatten.
            </seg>
          </u>
          <note type="speaker" n="42a3b477">
            Anf. 140 CHRISTER WINBÄCK (FP):
          </note>
          <u who="christer_winback_baf2e4" xml:id="i-ecea8f6239093299-0" n="ac064219">
            <seg n="8add8edc">
              Herr talman! Bomber, granater, robotar, missiler, raketer, torpeder,
              minor, gevär, kulsprutor och kanoner. Listan kan göras mycket
              längre, och inget av uppräknade orden ger angenäma associationer.
              Men det är just detta vi diskuterar i dag saker som kan döda.
              Saker som ibland kan förhindra men ofta verkställa en annan persons
              död.
            </seg>
            <seg n="90dc3f1b">
              Vi använder ord som exportkontroll. Vi använder vapentermer av
              olika slag, men vi räknar sällan upp konsekvenserna av det vi
              gör. Ibland används begrepp som kirurgisk precision, smarta bomber
              eller andra tekniska termer för att leda bort tanken från det
              som det egentligen handlar om att kunna döda en annan människa.
            </seg>
            <seg n="62130e68">
              Att ett land startar ett krig tycker vi inte om. Det är grunden
              till varför vi har en armé och en industri som tillverkar vapen.
              Ett land ska ha rätt att försvara sig. Det är rimligt. Att ett
              land använder vapen för att förtrycka den egna befolkningen tycker
              vi däremot inte är rimligt eller försvarbart enligt vår moraluppfattning.
              Vi har flera exempel i närtid när vi har reagerat.
            </seg>
            <seg n="9cd8bacb">
              Tyvärr kan vapen användas både till att starta krig, försvara
              territorium och förtrycka den egna befolkningen. Krigsmateriel
              eller försvarsmateriel det ena kan också vara det andra.
            </seg>
            <seg n="dbee543e">
              Att Sverige har en försvarsindustri tycker jag inte är orimligt.
              Att ett litet land måste kunna exportera en del för att upprätthålla
              kompetens och kunskap kanske inte heller är orimligt. De volymer
              som vårt eget försvar beställer räcker inte. Beställningarna är
              för få och för små. Men, och här kommer ett stort men, vilka kriterier
              ska ställas på export och hur ska vi kunna kräva och få insyn
              i hur vapnen används?
            </seg>
            <seg n="b6238ac0">
              Om vi inte har en vapenindustri och inte själva producerar vapen
              för vårt försvar finns det naturligtvis möjligheter att delta
              i någon sorts försvarsallians. Folkpartiet har förslag på detta,
              men jag vet att det inte finner gehör i denna kammare.
            </seg>
            <seg n="0f91d517">
              Sverige har i dag en exportpolitik som en del tycker är ansvarsfull
              och andra tycker är förfärlig. Villkoren för exporten har fastslagits
              av denna kammare, och grunden ska vara att exporten är till stöd
              för Sveriges försvar och säkerhet. Jag upprepar: till stöd för
              Sveriges försvar och säkerhet.
            </seg>
            <seg n="d6dc4474">
              Men vi är ju världsbäst på vapenexport. Vapenhandel i sig är
              en drivkraft bakom militär upprustning och bidrar därmed till
              väpnade konflikter. Ju fler vapen industrin säljer i dag desto
              större blir efterfrågan i morgon.
            </seg>
            <seg n="b0e6823b">
              Vi har stadgat att vapenexport inte ska strida mot svensk utrikespolitik.
              Genom bland annat PGU, politik för global utveckling, som också
              beslutats i denna kammare har vi definierat ett antal huvuddrag
              som ska prägla svensk utvecklingspolitik. Några av dessa är respekt
              för mänskliga rättigheter, demokrati, god samhällsstyrning, jämställdhet
              mellan kvinnor och män etcetera.
            </seg>
            <seg n="5d806c55">
              Jag tycker att det är viktigt att begrunda att det här är viktiga
              parametrar för vår exportpolitik vad gäller vapen.
            </seg>
            <seg n="4f64f090">
              Svenska freds- och skiljedomsföreningen en del sitter här på
              läktaren i dag skriver på sin hemsida: Sverige exporterar näst
              mest vapen per capita i världen och befinner sig på tioitopp listan
              över världens främsta vapenexportörer. Samtidigt som vi arbetar
              för fred i olika väpnade konflikter och bistår utsatta människor
              med exempelvis skolbygge och sjukvårdsutrustning, är vi samtidigt
              en bidragande del av en global militär upprustning, göder väpnade
              konflikter och bidrar till en osäkrare värld.
            </seg>
            <seg n="b43eda05">
              Vad är det i detta som inte strider mot svensk utrikespolitik?
              Det kan man fråga sig.
            </seg>
            <seg n="49f72337">
              Tyvärr är i dag lejonparten av dödsoffren i krig civila. Minst
              hälften av offren i krig är barn, vilket betyder att det dör fler
              barn än soldater. Moderna vapen är hänsynslösare och för våld
              och konflikter närmare civilbefolkningen.
            </seg>
            <seg n="c3db7623">
              Det är viktigt att konstatera att vapenexporten från Sverige
              har respekt för mänskliga rättigheter som en grundstomme. Vi har
              flera gånger här under debatten hört om Exportkontrollrådet och
              de bedömningar man gör och inte gör. Tyvärr vet vi inte i detalj
              hur diskussionen har gått runt detta.
            </seg>
            <seg n="5c642684">
              Därför måste också kriterier för demokrati och respekt för mänskliga
              rättigheter bli tydliga och ett viktigt instrument så att den
              undantagsbundna export vi har endast kommer till länder där vi
              ställer mycket höga krav. En utredning runt detta är beställd
              av denna kammare och kommer sannolikt att sätta i gång i närtid,
              och då ska det bli mycket intressant att få delta i och ha synpunkter
              på detta på olika sätt.
            </seg>
            <seg n="d549f010">
              Det nämns på ISP:s hemsida om vikten av att de som har köpt måste
              kunna lita på att leveranser sker av reservdelar och andra viktiga
              komponenter under många decennier.
            </seg>
            <seg n="9b9217d0">
              Det är en intressant fråga att ta ställning till i en kommande
              lagstiftning. Det handlar om möjligheter till följdleveranser
              och att eventuellt kunna bryta dem om det är så att man får en
              större förändring i landet av mänskliga rättigheter eller ny hotbild
              gentemot grannar eller annat som vi tycker inte skulle ha gett
              tillstånd för export. I dag är det, vad jag förstår, svårt att
              bryta sådana avtal.
            </seg>
            <seg n="741b226c">
              Även den demokratiska insynen i Exportkontrollrådet har diskuterats.
              Jag tror att det är väldigt viktigt att konstatera att vi inte
              har en fullgod insyn i alla detaljer. På ISP:s hemsida står det
              också att utveckling av praxis diskuteras kontinuerligt i Exportkontrollrådet
              där samtliga riksdagspartier är representerade, vilket ger legitimitet
              åt den förda politiken.
            </seg>
            <seg n="63c012d4">
              Men det är ju här det brister. Genom tystnadsplikt och munkavle
              kan inte de som representerar oss föra en diskussion kring de
              överväganden de gör, och därmed får vi inte den debatt som är
              nödvändig för en förankring av politiken eller för att diskutera
              den värdeförskjutning som kan behövas över tid när saker händer
              i vår omvärld.
            </seg>
            <seg n="be601388">
              Jag tycker ändå att det är viktigt att se och försöka förstå.
              Vi diskuterar demokratibegrepp. Urban Ahlin var uppe som förste
              talare och sade att han vill ha strängare regler för demokrati
              och så vidare. Trots detta säger hans partiledare att Saudiarabien
              är ett land som man inte tänker bryta med. Tvärtom är det så att
              man inte kan bryta avtal.
            </seg>
            <seg n="3f8f0df4">
              Jag har respekt för att man inte kan bryta avtal under pågående
              period, men om jag förstod det rätt, Urban Ahlin, gällde detta
              även framtida leveranser. Rätta mig gärna om jag har fel!
            </seg>
            <seg n="824c3865">
              Det jag också tycker är lite konstigt är att även om man använder
              diskussionen att exporten ska ske av för Sverige försvars- och
              säkerhetsmässiga skäl så får man ändå synpunkten via medierna
              att er partiledare har sagt att också arbetstillfällen är viktiga.
              För mig går det inte riktigt ihop så jag skulle gärna vilja få
              en kort förklaring på detta.
            </seg>
            <seg n="f01a8605">
              I övrigt, herr talman, är det viktigt att konstatera att det
              vi gör vad gäller vapenexport ändå sker med ett stort och gott
              omdöme så långt det är möjligt, för vi ska ändå konstatera att
              vapenhandel i alla dess former är en drivkraft bakom upprustning
              och bidrar till väpnade konflikter. Vi måste tänka noggrant på
              hur vi utformar vårt regelverk och försöka få en bred samstämmighet
              i denna kammare runt dessa frågor.
            </seg>
          </u>
          <note type="speaker" n="64ecbb7e">
            Anf. 141 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-4" n="ea204268">
            <seg n="e7c4fd09">
              Herr talman! Christer Winbäck från Folkpartiet ställde ett antal
              frågor till mig. Den första handlade om den avsiktsförklaring
              som finns mellan den svenska regeringen och den saudiska regeringen.
              Det är riktigt att det är en avsiktsförklaring. Det är alltså
              inget avtal på så sätt att det är juridiskt bindande, utan det
              rullar på. Vart femte år säger man antingen upp det eller också
              rullar det vidare.
            </seg>
            <seg n="63173a73">
              Det vi hela tiden har sagt är att vi inte kan lova att vi bryter
              upp det avtalet när vi kommer till 2015 och har en socialdemokratisk
              regering, för vi vill vara helt seriösa. Det är mycket möjligt
              att det finns delar i avtalet som vi kan tänka oss att fortsätta
              med. Det står om sjukvårdssamarbete till exempel. Det finns andra
              områden, som Hans Linde var inne och spårade på, där vi kanske
              tycker att Saudiarabien inte har uppfyllt vad det egentligen står
              i avsiktsförklaringen om att påverka tredje part menligt och så
              vidare.
            </seg>
            <seg n="f78155af">
              Vi säger, som jag har sagt tidigare, att vi inte vill lova att
              vi bryter avtalet. Det är lång tid fram till 2015, och det är
              möjligt att avtalet går att omförhandla. Det kanske finns andra
              delar i det och så vidare.
            </seg>
            <seg n="ea138b5a">
              Har det någon betydelse för själva vapenexporten som sådan? Enligt
              mig är det inte på det sättet. Vi har en exportlagstiftning som
              via ISP och Exportkontrollrådet bestämmer vad som är rimligt att
              exportera. En avsiktsförklaring går så att säga inte över den
              exportlagstiftning som vi har. Det vi i dag talar om är hur vår
              krigsmateriellagstiftning ska se ut för att skärpas så att det
              blir svårare att sälja till icke-demokratier.
            </seg>
            <seg n="19adcbd8">
              Här kommer min fråga till Christer Winbäck: Folkpartiet har ju
              i den här frågan varit väldigt tydligt med att liksom vara ute
              och skära pipor i vassen. Nu sitter ni i en regering som åtminstone
              enligt medieuppgifter är beredd att lägga den här utredningen
              på så pass lång tid att den pågår ända till december 2014. Tycker
              Folkpartiet att det är rimligt att det ska ta så lång tid för
              en utredning och för en regering att ta fram en lagstiftning som
              gör det svårare att sälja till icke-demokratier?
            </seg>
          </u>
          <note type="speaker" n="82f01654">
            Anf. 142 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-ecea8f6239093299-1" n="ac064219">
            <seg n="bed33ed1">
              Herr talman! Jag tycker att det var bra att Urban Ahlin tydliggjorde
              Socialdemokraternas inställning avseende bland annat Saudiarabien.
              I medierna lät det ungefär som om, åtminstone tolkade jag det
              så, ni inte var negativa till vapenexport över huvud taget till
              Saudiarabien. Men enligt Urban Ahlin handlar det bara om den avsiktsförklaring
              som har diskuterats på senare tid och som omprövas vart femte
              år. Det låter ju positivt.
            </seg>
            <seg n="d18de870">
              Om man nu kommer att komma till skott med en lagstiftning med
              demokratikriterier så som vi vill ha den innebär det att Saudiarabien
              och en hel del andra länder som vi har diskuterat här i dag och
              nämnt vid namn med sannolikhet kommer att uteslutas från framtida
              leveranser av vapen i de flesta former.
            </seg>
            <seg n="cf6240d9">
              Sedan kan vi naturligtvis alltid diskutera, som har tydliggjorts
              här i kammaren, att man kanske kan skilja på defensiva och offensiva
              vapen och sådana saker, men det är detaljer i det hela.
            </seg>
            <seg n="5cd39303">
              Urban Ahlin! Jag tycker att det är väldigt bra att det inom regeringskretsen
              har förts en väldigt noggrann diskussion kring hur en utredning
              ska se ut till både form och innehåll så att vi också kan känna
              att man tar seriöst på frågan. Det tar tid att få fram bra kriterier
              för hur utredningen ska jobba.
            </seg>
            <seg n="9902187b">
              Nu förväntar vi oss naturligtvis att beslut kommer i närtid om
              igångsättandet av själva utredningen. Huruvida det sedan finns
              slutdatum, som har nämnts i tidningen, återstår väl att se när
              vi får själva beslutet från regeringen. Jag tycker att det är
              bra att regeringen arbetar seriöst med frågan, att man ser över
              inte bara demokratikriterier utan också många saker som handlar
              om vapenexporten som helhet.
            </seg>
            <seg n="c4711058">
              Med detta stannar jag så länge, herr talman.
            </seg>
          </u>
          <note type="speaker" n="fafa86d7">
            Anf. 143 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-5" n="ea204268">
            <seg n="87d20161">
              Herr talman! Det är mycket möjligt att du vill stanna där, men
              det gör inte jag. Du försöker smita undan frågan, Christer. Jag
              ställde frågan till dig: Tycker du att det är rimligt, om medieuppgifterna
              stämmer, att regeringen säger att utredningen ska arbeta fram
              till december 2014? Det går att svara ja eller nej på den frågan,
              väldigt lämpligt. Tycker du att det är rimligt att man tar den
              tiden på sig?
            </seg>
            <seg n="ec6f87f1">
              Personligen tycker jag att det är konstigt att det tar ett helt
              år för en regering att ta fram utredningsdirektiv. Jag tycker
              att det visar på en otrolig intern splittring. Det är det jag
              är rädd för att ni försöker gömma undan i en utredning som kommer
              att komma tillbaka efter valet 2014, för att ni liksom vill skjuta
              det framför er.
            </seg>
            <seg n="90ea6363">
              Det är det jag undrar: Kommer Kristdemokraterna och Folkpartiet
              att ställa upp på ett sådant spel? Är det verkligen rimligt att
              det ska ta så lång tid att ta fram det där demokratiavsnittet
              i riktlinjerna som jag tycker att vi ska genomföra och som du
              vurmar för och säger att det är viktigt att vi hindrar export
              till ett antal länder som inte är demokratiska. Svara då på frågan:
              Är det rimligt att vänta till december 2014, ja eller nej?
            </seg>
          </u>
          <note type="speaker" n="6c2e39f6">
            Anf. 144 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-ecea8f6239093299-2" n="ac064219">
            <seg n="20d1daf2">
              Herr talman! Politik är lite svårare än bara ja eller nej. Om
              det är så att Urban Ahlin vill ha ett svar som lyder ja eller
              nej förutsätter jag att frågan är på lika många bokstäver som
              jag ska svara på.
            </seg>
            <seg n="02833bcf">
              Demokratikriteriet var det riksdagen beställde av regeringen.
              Vi har arbetat. Regeringen har arbetat. Man har tagit fram kriterier
              och diskuterat mycket för att få det så brett och tydligt som
              möjligt. Jag tycker att det är bra att regeringen tar seriöst
              på frågan, inte försöker smita undan med bara några korta utredningsdirektiv
              utan verkligen ser till att det här blir bra.
            </seg>
            <seg n="0ffc65ee">
              Jag gläder mig ändå åt, eftersom Urban Ahlin pratar om Folkpartiet,
              att det var Folkpartiet som startade diskussionen, i närtid i
              alla fall, om behovet av demokratikriterier. Folkpartiledaren
              Jan Björklund fick ju kredit för detta, och vi hade som sagt diskussioner
              både i utrikesutskottet och i Alliansen om de här frågorna och
              har enats kring hur det bör se ut. Nu förväntar vi oss i närtid
              ett beslut från regeringen. Jag tycker inte att vi ska skynda
              på någonting som tar tid att få bra.
            </seg>
          </u>
          <note type="speaker" n="9e0e7f0a">
            Anf. 145 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-7" n="f7fccc67">
            <seg n="7ff4bacb">
              Herr talman! Nu har vi hört flera talare understryka vikten av
              att det här måste få ta tid. Det är svårt med svensk vapenexport.
              Jag tror att Christer Winbäck uttryckte det som att vi verkligen
              måste se till att det blir bra när vi gör det här. Därför kan
              det kanske dröja fram till 2015 eller 2016 innan vi ser ett förslag
              till en eventuell skärpning i någon form av den svenska krigsmaterielexporten
              på riksdagens bord.
            </seg>
            <seg n="ad4a068c">
              Jag måste ärligt säga att jag har lite svårt att se varför det
              ska behöva ta sådan tid. När det gällde att nedmontera a-kassan
              eller sjukförsäkringen, slå sönder vardagen för tusentals människor
              i landet, agerade man i expressfart från de fyra borgerliga partierna.
              Men när det kommer till svensk vapenexport till diktaturer rör
              man sig närmast i glaciärfart. Jag vågar nästan påstå att det
              finns glaciärer som rör sig snabbare än den borgerliga regeringen
              när det gäller att leverera förändringar av den svenska vapenexporten.
            </seg>
            <seg n="bdbefeca">
              På sex år med Folkpartiet i regeringen har vi inte sett något
              förslag till ändring i den svenska krigsmaterielexporten. Det
              har inte ens kommit ett enda litet kommatecken.
            </seg>
            <seg n="51caa9c8">
              Sedan säger Christer Winbäck att Jan Björklund har fått oerhört
              mycket kredit för sitt starka arbete när det gäller vapenexporten.
              Låt oss då göra ett bokslut Björklund över vad Jan Björklund har
              uppnått efter sex år i den borgerliga regeringen.
            </seg>
            <seg n="6c24c913">
              Vi kan konstatera att den svenska vapenexporten har ökat med
              30 procent. Vi kan konstatera att vapenexporten till Nordafrika
              och Mellanöstern ökade från 120 miljoner 2009 till 3 406 miljoner
              2011. Vi kan konstatera att man har förlängt det militära samarbetsavtalet
              med Saudiarabien och att man uttryckligen har godkänt projektet
              Simoom med Saudiarabien. Det är bokslut Björklund. Det är det
              som Folkpartiet har uppnått i regeringsställning när det kommer
              till svensk vapenexport.
            </seg>
          </u>
          <note type="speaker" n="b9d2a7ee">
            Anf. 146 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-ecea8f6239093299-3" n="ac064219">
            <seg n="378e7e72">
              Herr talman! Jag tycker att Hans Linde rör ihop lite olika årtal
              och saker här. Vi pratar om när Folkpartiet krävde demokratikriterier
              i vapenexport. Det var för ett drygt år sedan ungefär. Några sex
              år handlar det inte om.
            </seg>
            <seg n="6aa2f86e">
              Jag tycker fortfarande att det är viktigt att de här frågorna
              blir bra, för vi ska leva med dem ett antal år sedan. Vi ska också
              se till att vi får en bred parlamentarisk överenskommelse så långt
              det är möjligt för att känna att om det eventuellt blir skiften
              i regering och liknande, vilket inte är omöjligt någon gång i
              framtiden, ska sådana överenskommelser kunna hålla även över tid.
            </seg>
            <seg n="d5ff0fa4">
              Flera av oss i kammaren känner att det är viktigt att det blir
              så bra som möjligt. Jag är inte orolig för att det kan ta ytterligare
              något år eller så innan en eventuell utredning blir klar. Det
              är viktigare att den blir så bra och hållbar för framtiden som
              möjligt. Den ska också bli tydlig i de kriterier som sedan ska
              ligga till grund för hur Exportkontrollrådet ska agera vid svåra
              avvägningar. Därför är det också viktigt att det blir en så tydlig
              instruktion som möjligt för både ISP och Exportkontrollrådet.
              Hastigheten är inte det viktiga utan det viktiga är att den blir
              bra.
            </seg>
          </u>
          <note type="speaker" n="120a9b39">
            Anf. 147 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-8" n="f7fccc67">
            <seg n="ed5857e8">
              Herr talman! Jag önskar att detta hade varit devisen för Christer
              Winbäck och de fyra borgerliga partierna när de slog sönder a-kassan
              och sjukförsäkringen samt öppnade den svenska välfärden för privatiseringar.
              Men så var knappast fallet då.
            </seg>
            <seg n="06a2ddd1">
              Christer Winbäck säger att det inte gör så mycket om det går
              ytterligare något år hit eller dit. Jo, varje år som vi fortsätter
              med denna lagstiftning innebär ytterligare år med öppna fönster
              och dörrar för svensk vapenexport till diktaturer, förtryckarstater,
              krigförande stater och länder där man begår brott mot de mänskliga
              rättigheterna. Varje år som Sverige exporterar vapen till Saudiarabien
              är ett år för mycket. Det är ytterligare ett år där vi ska se
              demokratiaktivisterna från Nordafrika och Mellanöstern i ögonen
              och känna skam för vad Sverige har gjort och hur vi agerar i frågorna.
            </seg>
            <seg n="a6c9f1a8">
              Jag är förvånad över att det här ska ta en så oerhört lång tid.
              Det är trots allt inte raketforskning vi sysslar med utan lagstiftningsärenden.
            </seg>
            <seg n="faa58dbb">
              Christer Winbäck säger att det är viktigt med politik för global
              utveckling. Politik för global utveckling slår fast två perspektiv,
              nämligen att Sverige ska bidra till att bekämpa fattigdom och
              att vi ska stärka de fattigas mänskliga rättigheter. Det ska vara
              utgångspunkten inte bara för svensk biståndspolitik utan för alla
              politikområden, inklusive den svenska vapenexporten.
            </seg>
            <seg n="822d4136">
              Anser Christer Winbäck att vapenexporten till Saudiarabien, Förenade
              Arabemiraten, Bahrain, Pakistan, Kazakstan, Singapore och Brunei
              har levt upp till kraven i PGU?
            </seg>
          </u>
          <note type="speaker" n="333dcee4">
            Anf. 148 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-ecea8f6239093299-4" n="ac064219">
            <seg n="2966636d">
              Herr talman! Jag kan lägga på ytterligare ett antal länder utifrån
              Hans Lindes beskrivning. Jag håller med det sista Hans Linde sade.
              Jag håller helt med om de synpunkter man kan ha i fråga om vapenexport
              som hindrar en god utveckling och utväxling av det bistånd vi
              ger och de insatser vi gör i olika länder.
            </seg>
            <seg n="ecb28a2a">
              Men vi står nu inför att få regler som hjälper oss för framtiden.
              Risken är att om vi hastar igenom detta jag kan inte svara på
              hur lång tid det tar blir resultatet att vi får otydliga, dåliga
              eller inte fullständiga kriterier. Då står vi här om ett år eller
              två igen och funderar över varför vi inte lade till det och det
              eller gjorde si och så. Och då tar det några år till. Vi förlorar
              mer tid på att hasta fram.
            </seg>
            <seg n="ee910874">
              Det här är viktigt, och det tycker Hans Linde också. Vi kan ha
              olika uppfattning om hur lång tid det ska ta, men vi är båda besjälade
              av att det här blir bra. Sedan kanske vi vill nå olika långt.
            </seg>
            <seg n="4ba50ac8">
              Det här är viktigt, och jag känner att det kommer att bli bra
              om utredningen kan lägga fram en redovisning. De flesta av oss
              i kammaren är eniga om att få en bra utredning, inte en snabb
              utredning.
            </seg>
          </u>
          <note type="speaker" n="688d7a75">
            Anf. 149 KERSTIN LUNDGREN (C):
          </note>
          <u who="kerstin_lundgren_567b92" xml:id="i-b6f090bd7838bfb5-0" n="6ebf9a8b">
            <seg n="e17bf4b3">
              Herr talman! Det vi nu behandlar är regeringens skrivelse Strategisk
              exportkontroll 2011 och motioner som har väckts med anledning
              av skrivelsen. Det är inte den första skrivelsen i sitt slag utan
              det är den 27:e i ordningen. Det är en diskussion som har pågått
              under rätt många år, kan vi lugnt konstatera.
            </seg>
            <seg n="8698517e">
              Som grund för vår export av krigsmateriel finns naturligtvis
              en lagstiftning. Endast av säkerhets- eller försvarspolitiska
              skäl och utan att det strider mot vår utrikespolitik får krigsmateriel
              exporteras.
            </seg>
            <seg n="97301b3e">
              Krigsmateriel, som det framgår av skrivelsen, handlar inte bara
              om en fråga. Skrivelsen gäller krigsmateriel för strid och övrig
              krigsmateriel. Den handlar också om produkter med dubbla användningsområden.
              Spektrumet är stort. Vi har valt att jobba med ett bredare spektrum
              än en del andra. Det är klokt och bra. Sedan kan man naturligtvis
              alltid fundera över om spektrumet behöver vidgas ytterligare.
            </seg>
            <seg n="6f967ac2">
              Den diskussion som har förts i kammaren under de 27 åren har
              naturligtvis handlat en hel del om lagstiftningen. Hur ska den
              se ut? Krav på krigsmaterielutredningar har rests från olika håll
              under dessa 27 år. Den dåvarande regeringen gav den 10 juli 2003
              direktiv till Krigsmaterielutredningen, Krut, och flera förväntade
              sig att utredningen skulle leda fram till resultat. Utredningen
              jobbade fram till den 15 februari 2005. Många av oss förväntade
              sig en proposition, men en sådan kom inte. Ett och ett halvt år
              efter det att utredningen presenterats hade ännu ingen proposition
              lagts på riksdagens bord. Vi fick en ny regering.
            </seg>
            <seg n="ab232e62">
              Under den första mandatperioden, 20062010, hade vi återkommande
              diskussioner i kammaren. Vi från Centerpartiets sida har sagt,
              och vi har haft ett brett stöd i utskottet, att vi har förväntat
              oss att den beredningsprocess som pågick med anledning av Krut
              skulle leda fram till en proposition och ny lagstiftning. Den
              har inte kommit som en helhet utan styckevis och delt, senast
              i samband med en förändrad lagstiftning kopplad till en EU-förordning
              som skulle ändras. En del av utredningen kvarstår, bland annat
              frågan om importregler för vapenexport. Vi från Centerpartiets
              sida har tidigare pekat på att det behövs kompletteringar.
            </seg>
            <seg n="9b9f03ec">
              Efter den arabiska våren 2011 kunde åtminstone nästan hela utskottet
              enas om att vi skulle vilja se en skärpning av export av krigsmateriel
              till icke-demokratiska länder. En sådan utredning ska nu läggas
              fram. Till skillnad från den tidigare socialdemokratiska utredningen
              verkar det som att det nu ska bli en parlamentarisk utredning.
              Det är bra.
            </seg>
            <seg n="41384b3a">
              Jag beklagar för egen del att vi inte har lyckats presentera
              direktiven för utredningen till dags dato. Själv ställde jag en
              fråga till ansvarig minister i januari, och jag har försökt att
              påskynda utredningen. Det är helt klart att vi vill se en skärpning
              av gällande lagstiftning.
            </seg>
            <seg n="76cfbfd1">
              Vi anser naturligtvis att krigsmaterielexporten kan göras mer
              transparent. Jag har för egen del beställt och fått en utredning,
              som säkert är tillgänglig för alla, från riksdagens utredningstjänst.
              Den kom i går. Den visar en jämförelse mellan hur Sverige och
              USA hanterar information i fråga om krigsmateriel. Det framgår
              likheter, svårigheter och möjligheter i jämförelsen. Det finns
              en del att lära och en del att ta vara på. Den anbefaller jag
              gärna till läsning.
            </seg>
            <seg n="f0049e54">
              Som framgått tidigare är den så kallade svenska försvarsindustrin
              inte svensk i dag. Den är i mångt och mycket internationell och
              jobbar internationellt där det finns ett beroende av varandra.
            </seg>
            <seg n="a21f5b29">
              I fråga om export finns i allt väsentligt långa avtal. Det är
              naturligtvis något vi måste beakta. Vi har tidigare diskuterat
              Saudiarabien. Den skrivelse som nu ligger på riksdagens bord är
              ett resultat av beslut i fråga om godkännande av avtal och export
              som fattats kanske tio år bakåt i tiden. Det är inte produkter
              som produceras och ställs på hyllan. Det har inte varit så och
              är inte så. Det gör att det är långa linjer och långa avtal.
            </seg>
            <seg n="e8c8e344">
              Det som då har diskuterats är det särskilda avtal som träffades
              av den dåvarande regeringen 2004 om allmänt samarbete med Saudiarabien,
              vilket är ett mycket brett ekonomisk-politiskt samarbetsavtal.
              Ovanpå det kom ett samarbetsavtal 2005 som rörde militärt samarbete.
              Det är ett avtal som man kan ha många synpunkter på, men det har
              förlängts av nuvarande regering. I ljuset av de erfarenheter som
              vi alla har kunnat dra finns det dock anledning att se över det
              avtalet och pröva om det ska förlängas till 2015 och om det i
              så fall ska göras med förändringar i delar av det.
            </seg>
            <seg n="db2a416b">
              Låt mig, herr talman, klargöra att avtalet i sig inte leder till
              export. Det är särskilda avtal och särskilda frågor som hanteras
              och prövas i särskild ordning.
            </seg>
            <seg n="3ac7a985">
              Med anledning av diskussionen här tidigare kan jag inte underlåta
              att påpeka att jag hade möjligheten att delta när KU granskade
              avtalet en gång i tiden. KU fann då att regeringen har all rätt
              att ingå detta avtal. Det står inte i strid med svensk lagstiftning.
              Det är helt klart så att en regering kan träffa den typen av avtal.
              Det ingår i det utrymme som regeringen har enligt den regeringsform
              som riksdagen har antagit.
            </seg>
            <seg n="2563a334">
              Det var av det skälet som KU inte gjorde mer än vad man gjorde.
              Sedan vet jag att andra tyckte någonting annat, och det står varje
              parti fritt att göra det. Men det är helt klart att det inom regeringsformens
              ram är möjligt för regeringen att träffa den typen av avtal. Det
              är inget avtal som kräver riksdagens beslut, utan det är ett avtal
              som regeringen har att hantera.
            </seg>
            <seg n="6a3bd47d">
              Nu är det intressant att KU kommer att granska på nytt, och vi
              får väl se. Jag tänker inte gå djupare in på saudiavtal och saudifrågor
              än så här, eftersom de kommer att bli föremål för både särskild
              diskussion, utgår jag från, och särskild prövning i de organ som
              har det uppdraget.
            </seg>
            <seg n="22273144">
              Herr talman! Långa avtal gäller för krigsmaterielexport. Försäljningen
              2011 som redovisas, inte bara till Saudiarabien utan i övrigt,
              hänför sig i mångt och mycket till beslut som är fattade lång
              tid tillbaka.
            </seg>
            <seg n="e4d4e69a">
              Det hänger också samman med de så kallade följdleveranserna.
              Följdleveranser är någonting som är kutym, och har man väl startat
              och godkänt är presumtionen att det godkänns alltjämt. Här finns
              då några möjligheter att bryta avtal, och det finns de ovillkorliga
              reglerna. Det handlar om FN:s säkerhetsråds beslut, då det blir
              ett ovillkorligt brott i följdleveranser i alla avtal. Detsamma
              gäller EU och OSSE.
            </seg>
            <seg n="d9ae9fee">
              Vi har från vår sida sett att det finns skäl att titta ytterligare
              på frågan om följdleveranser. Vi utgår från att vi kommer att
              få granska det i en kommande utredning och pröva möjligheten att
              införa någon form av svensk nödbroms för att säkra att man inte
              kommer i en situation där en förändrad verklighet innebär ett
              brott mot de regler som vi har i dag utan att vi har möjlighet
              att stoppa eller förändra gällande avtal.
            </seg>
            <seg n="ad3dfba4">
              Till sist är det tillämpningen. Tillämpningen av gällande regler
              kan alltid skärpas genom de råd som ges i Exportkontrollrådet,
              råd till ISP gällande godkännande av olika exportavtal. Den möjligheten
              står det naturligtvis alla partier fritt att pröva och att använda
              sig av. Det är som alltid en fråga om tolkning i varje enskilt
              fall. Där får vi väl se om tillämpningen och utvecklingen av praxis
              kommer att förändras eller om det fortsatt gäller som hittills.
              Alldeles oavsett en ny lagstiftning finns det som sagt var möjligheter
              att gå längre till skydd för mänskliga rättigheter.
            </seg>
            <seg n="a1c4a680">
              Herr talman! Jag kan inte låta bli att kommentera Hans Linde
              som säger att vi genom beslut i morgon kan förändra lagstiftningen.
              Men jag har inte sett ett sådant lagförslag. Jag har inte sett
              en reservation som innehåller ett skarpt lagförslag som förändrar
              lagstiftningen.
            </seg>
            <seg n="0d1f4dd1">
              Herr talman! Jag har läst reservationerna i denna del och ser
              att det handlar om att tillkännage till regeringen att man ska
              ta fram en utredning. Det låter inte så skarpt i mina öron. Jag
              utgår från att vi kommer att få en utredning och kommer att få
              diskutera det här framöver, men i den ordning som tidigare har
              beslutats. Något nytt lagstiftningsförslag som riksdagen kan fatta
              beslut om i morgon föreligger inte, herr talman, oavsett vad som
              sägs av olika partier från denna talarstol.
            </seg>
          </u>
          <note n="451c3cce">
            Med det yrkar jag bifall till utskottets förslag och avslag på
            reservationerna.
          </note>
          <note type="speaker" n="a8081e1c">
            Anf. 150 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-9" n="f7fccc67">
            <seg n="b52dd2ba">
              Herr talman! Kerstin Lundgren kritiserar oss i Vänsterpartiet
              för att vi inte är tillräckligt tydliga och klara när det gäller
              svensk vapenexport. Jag tror att få som har lyssnat på den här
              debatten de gångna timmarna tycker att vi har varit de som har
              utmärkt oss genom oklarhet och otydlighet.
            </seg>
            <seg n="be1ddc8c">
              Man kan se det i den motion som vi har lagt på riksdagens bord.
              Där står det uttryckligen att vi vill att en ny krigsmaterielutredning
              bör tillsättas med syfte att en ny lagstiftning för svensk krigsmaterielexport
              ska presenteras under innevarande mandatperiod. Den nya lagstiftningen
              ska utesluta möjligheten till export av krigsmateriel till länder
              som begår grova och omfattande brott mot de mänskliga rättigheterna.
              Den ska utesluta möjligheten till export av krigsmateriel till
              krigförande stater, och ett demokratikriterium ska införas.
            </seg>
            <seg n="d7ae6611">
              Detta tycker Kerstin Lundgren är otydligt och oklart. Då undrar
              jag lite hur hon definierar den egna överenskommelse man gjort
              mellan de fyra borgerliga partierna och Socialdemokraterna när
              det gäller vapenexporten där man i vaga ord pratar om en eventuell
              skärpning till länder som är icke-demokratier. Trots allt är vår
              motion ett under av tydlighet och klarhet jämfört med de vaga
              skrivningar som de borgerliga partierna har presenterat i betänkandet.
            </seg>
            <seg n="69422c36">
              Sedan väljer Kerstin Lundgren att lyfta fram den gamla Krututredningen,
              som de flesta av oss tack och lov har glömt bort och gömt undan
              i olika byrålådor. Den presenterades 2005. Jag förstår att Kerstin
              Lundgren vill damma av denna utredning nu, för det var hennes
              partikamrat Anders Svärd som skrev den. I den utredningen avvisades
              tanken på ett demokratikriterium mycket tydligt. Anders Svärd
              har därefter upprepat vid åtskilliga tillfällen att det inte går
              att dra en gräns mellan demokrati och diktatur.
            </seg>
            <seg n="279fc066">
              Jag undrar om Kerstin Lundgren instämmer med sin partikamrat.
              Är det så att hon avvisar tanken på ett demokratikriterium? Är
              det Centerpartiets uppfattning att det inte går att dra en gräns
              mellan demokratier och diktaturer?
            </seg>
          </u>
          <note type="speaker" n="85d8400c">
            Anf. 151 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-b6f090bd7838bfb5-1" n="6ebf9a8b">
            <seg n="96d13911">
              Herr talman! Först och främst är det väldigt tydligt, åtminstone
              när jag lyssnar på Hans Linde, att det som gäller beslutet i morgon,
              även med Hans Lindes upplästa förslag, handlar om en utredning,
              inte om ett skarpt lagförslag som genom en knapptryckning i morgon
              kommer att förändra lagstiftningen. Jag tycker att det är viktigt
              att klargöra det, för det var det som jag invände emot. När Hans
              Linde talade tidigare fick man bilden att en knapptryckning i
              morgon skulle förändra svensk lagstiftning. Men så var inte fallet,
              inte ens när Hans Linde i replik till mig tydliggjorde vad han
              har framfört i motionen.
            </seg>
            <seg n="a398ee36">
              Så till frågan om demokrati eller inte demokrati. Det är väl
              helt klart att det finns en skillnad mellan demokratier och icke-demokratier.
              Det är därför som vi har utgångspunkten att vi ska skärpa lagstiftningen
              vi är helt klara över det.
            </seg>
            <seg n="52b6f605">
              Jag står inte bakom den utredning som Anders Svärd lade fram.
              Det är väl också ett av skälen till att vi inte har fått någon
              proposition, vare sig av den förra regeringen eller av den nuvarande
              regeringen. Den utredningen har i dagsläget passerat bästföredatum.
              Då är det väl bra om vi nu kan få en ny utredning som kan skärpa
              lagstiftningen när det gäller export till icke-demokratier.
            </seg>
          </u>
          <note type="speaker" n="87fb612a">
            Anf. 152 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-10" n="f7fccc67">
            <seg n="8137cc14">
              Herr talman! Följdfrågan blir så klart: Om nu Centerpartiet inte
              håller med sin gamla partikamrat Anders Svärd utan anser att det
              går att göra skillnad på demokratier och diktaturer och tycker
              att det finns en tydlig skillnad mellan den typen av länder, varför
              ska man vänta så många år med att tillsätta en utredning som ska
              titta på det? Hur svårt kan det vara att få till en ändring av
              lagstiftningen?
            </seg>
            <seg n="f6d2597c">
              Jag kan ställa samma fråga till Kerstin Lundgren som jag ställde
              till Christer Winbäck. När det har gällt sjukförsäkringen, a-kassan
              och privatiseringar har ni agerat i expressfart, men när det kommer
              till att i lagstiftningen få på pränt ett förbud mot vapenexport
              till diktaturer, då rör ni er saktare än vissa glaciärer.
            </seg>
            <seg n="bbe6c8ea">
              Men Kerstin Lundgren har rätt på en punkt. Vi kan ganska snart
              i Exportkontrollrådet, där samtliga riksdagspartier är representerade,
              rösta nej till nya avtal. Jag kan i alla fall stå här och lova
              att den representant som Vänsterpartiet har, Torbjörn Björlund,
              röstar nej när det kommer upp förslag om att Sverige ska exportera
              vapen till diktaturer, krigförande stater och länder som begår
              grova brott mot de mänskliga rättigheterna.
            </seg>
            <seg n="26c61a61">
              Jag kan ge löftet att vi agerar på det sättet och röstar mot.
              Men vi kan också uppenbarligen, när vi läser regeringens skrivelse,
              konstatera att Torbjörn Björlund ofta blir nedröstad, eftersom
              en majoritet i Exportkontrollrådet uppenbarligen väljer att rösta
              för de här affärerna.
            </seg>
            <seg n="785f4302">
              Hur Centerpartiets representant röstar vet vi inte. Det är belagt
              med sekretess. Skulle han dessutom gå ut och berätta det skulle
              han begå ett lagbrott.
            </seg>
            <seg n="c014e70e">
              Men jag undrar, Kerstin Lundgren: Kan du ge samma löfte som jag
              precis gav? Kan du i denna kammare lova att Centerpartiets representant
              i Exportkontrollrådet framöver kommer att rösta nej till nya affärer
              med Saudiarabien, nej till nya affärer med Förenade Arabemiraten
              och nej till nya affärer med Bahrain?
            </seg>
          </u>
          <note type="speaker" n="48c3984b">
            Anf. 153 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-b6f090bd7838bfb5-2" n="6ebf9a8b">
            <seg n="dddf40c5">
              Herr talman! Det är en spännande fråga som Hans Linde nu ställer,
              inte minst med tanke på att det är jag som är Centerpartiets representant
              i Exportkontrollrådet.
            </seg>
            <seg n="5e722b48">
              Jag ska naturligtvis inte berätta här hur jag röstar eller agerar.
              Men jag har redan tidigare deklarerat att vi från vår sida har
              för avsikt att skärpa tillämpningen, och det är det som är utgångspunkten
              när det gäller att kunna hävda mänskliga rättigheter. Det finns
              ju egentligen möjligheter i dagens lagstiftning att agera för
              en skärpt tillämpning. Den möjligheten avser jag att bruka fullt
              ut utan att, herr talman, för den skull avslöja hur jag kommer
              att rösta i vare sig den ena eller den andra frågan.
            </seg>
          </u>
          <note type="speaker" n="f0323a96">
            Anf. 154 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-dda23fb9f21957d2-0" n="d578449b">
            <seg n="fa6a6dee">
              Herr talman! Under en lång rad av år har den svenska vapenexporten
              varit omdebatterad. Å ena sidan har man betonat den tradition
              som finns i Sverige efter det kalla kriget, om behovet av en stark
              försvarsindustri för att kunna värna den svenska neutralitetspolitiken
              men också en stark önskan om att få spin-off-effekter på svenska
              innovationer och teknikutveckling för försvarsindustrin.
            </seg>
            <seg n="3c7824af">
              Det har också handlat om att Sverige ska knyta band internationellt
              för att säkra våra säkerhetspolitiska intressen.
            </seg>
            <seg n="b650829f">
              Å andra sidan menar vi kristdemokrater att det samtidigt är motsägelsefullt
              att vi i Sverige har en hög svansföring vid olika internationella
              kontakter när det gäller mänskliga rättigheter och vill verka
              för fred och frihet samtidigt som vi är en av världens stora vapenleverantörer.
              Just därför är det oerhört viktigt att vi nu verkligen på allvar
              tänker igenom vilka länder som ska få del av svenska vapenleveranser.
            </seg>
            <seg n="979a7097">
              Herr talman! Sverige har en hög nivå på biståndet. Det syftar
              till utveckling av fattiga länder. Med vårt bistånd vill vi bidra
              till utveckling. Och vad är bättre än en värld där människor har
              social trygghet och frihet från konflikter och där demokrati och
              mänskliga rättigheter råder? Det om något ger oss trygghet i vår
              omvärld. Därför menar vi att all politik sammantaget ska arbeta
              i den riktningen, även vår vapenexport.
            </seg>
            <seg n="a8490e58">
              Vi är inte naiva. Vi vet att vi ibland behöver ta till vapen,
              som när man hotar oskyldiga civila och när våld används i förtryckande
              syften. Men samtidigt vet vi också att en ökad andel vapen i världen
              skapar instabilitet och bidrar till att eskalera konflikter runt
              om i vår värld.
            </seg>
            <seg n="a7b48604">
              Det är mot den bakgrunden och med dessa olika svenska ambitioner
              som vi nu debatterar den skrivelse som regeringen varje år kommer
              med till riksdagen för att redovisa hur mycket vapen vi har sålt
              under föregående år.
            </seg>
            <seg n="384f0f94">
              Vad är det då för regler som styr vapenexporten? Ja, det står
              att vi får sälja krigsmateriel om det finns säkerhets- eller försvarspolitiska
              skäl för det, men det får då inte strida mot Sveriges utrikespolitik.
            </seg>
            <seg n="28b7dfe6">
              Det sista är enligt min mening det viktiga. Det är just i den
              svenska utrikespolitiska deklaration som vi slår fast att demokrati
              och mänskliga rättigheter är prioriterat i vår utrikespolitik.
              Därför måste all försäljning klara det nålsögat, som handlar om
              principerna och målen i vår utrikespolitik.
            </seg>
            <seg n="fdb7f26e">
              Krigsmaterielexporten måste också, som flera har påpekat, bedrivas
              i linje med vad vi tidigare har talat om, nämligen PGU, politik
              för global utveckling, och på så vis bidra till en rättvis och
              hållbar global utveckling.
            </seg>
            <seg n="d53be769">
              När jag har börjat titta på regelverket för vapenexporten ser
              jag att det egentligen redan nu finns mycket fastslaget som ur
              min synvinkel gör klart att vi inte ska eller kan sälja krigsmateriel
              till diktaturer där mänskliga rättigheter kränks.
            </seg>
            <seg n="7acd8c49">
              Det står exempelvis beskrivet i regeringens egen skrivelse om
              regelverket, och vi har nu också lagt in det i betänkandet som
              utskottets bedömning. I skrivelsen står det:
            </seg>
            <seg n="a086c4d7">
              Riktlinjerna framhåller särskilt den vikt som vid den utrikespolitiska
              bedömningen av varje utförselärende ska fästas vid respekten för
              mänskliga rättigheter i mottagarlandet. Situationen i mottagarlandet
              vad gäller mänskliga rättigheter ska alltid vägas in, även i de
              fall då det är fråga om materiel som i sig inte kan användas för
              att kränka mänskliga rättigheter.
            </seg>
            <seg n="fce5a57b">
              Det innebär att vi har ett regelverk som borde, menar jag, stoppa
              försäljning till ett land där vi vet att mänskliga rättigheter
              kränks. Då blir det svårt för länder som Saudiarabien att klara
              det nålsögat.
            </seg>
            <seg n="dd5538d0">
              Herr talman! Ett krav på demokratikriterium för export av svensk
              krigsmateriel står inskrivet i Kristdemokraternas principprogram
              sedan lång tid tillbaka, och vi har drivit det här i riksdagen
              genom olika motioner. Ett demokratikriterium behövs för att minimera
              risken att svensk krigsmateriel hamnar i händerna på icke-demokratiska
              stater där grundläggande mänskliga fri- och rättigheter trampas
              på. Det behövs också för att säkerställa att produkter med så
              kallade dubbla användningsområden inte exporteras till icke-demokratiska
              stater eftersom de kanske kan använda det för att framställa krigsmateriel.
            </seg>
            <seg n="233ff5f8">
              I det perspektivet välkomnar vi att det är en utredning på gång
              som regeringen avser att tillsätta för att utreda hur vi kan stärka
              regelverket kring lagstiftningen, även om vi tror att det också
              till stor del handlar om praxis och tillämpningen av den lagstiftning
              som vi har redan i dag.
            </seg>
            <seg n="60b06720">
              Därför blev jag lite förvånad när Socialdemokraternas utrikespolitiske
              talesperson Urban Ahlin i går uttalade sig i medierna om att han
              nu inte tyckte det behövdes en ny krigsmateriellagstiftning. Det
              var väl just det som ni var med och förhandlade fram? Det är ju
              det som står i tillkännagivandet från utskottet.
            </seg>
            <seg n="87a639cd">
              Varför genomfördes inte demokratikriteriet före 2006, när ni
              hade makten? Den frågan ställer man sig. Ni hade ju med Vänsterpartiet
              och Miljöpartiet som stödpartier. De hade ju kunnat stödja er
              om ni hade velat ändra. Hade ni velat ändra på lagstiftningen
              hade det varit väldigt enkelt.
            </seg>
            <seg n="b990d2e1">
              Nu har det hänt saker. Kristdemokraterna har kommit i regeringsställning,
              och vi har en tydlig ambition att någonting nu faktiskt ska hända.
            </seg>
            <seg n="dd8b871e">
              Jag tycker att Urban Ahlin lägger ut dimridåer när han säger:
              Ja, med det här saudiavtalet vet jag inte riktigt hur det ska
              bli.
            </seg>
            <seg n="df8992f9">
              Det känns väldigt osäkert, tror jag, för många av oss, hur ni
              egentligen ställer er till det. Ni hade möjligheten 2005 att faktiskt
              inte göra ett avtal, som jag ser det, med det regelverk som redan
              finns. Ni hade inte behövt göra ett avtal med Saudiarabien. Det
              vi nu måste göra är att ändra på den praxis som ni har satt under
              er mandatperiod. Ni har satt en felaktig praxis av det regelverk
              som finns. Det är lite svårt att förstå ståndpunkten om hur ni
              kommer att vilja ha det med vapenexporten. Jag tror att många
              även efter den här debatten kommer att känna sig osäkra på vad
              Socialdemokraterna egentligen vill. Varken jag eller, tror jag,
              svenska folket upplever att det har kommit ett tydligt svar i
              den här debatten.
            </seg>
            <seg n="d966e3d9">
              Den enda reservation som ni avger i det här betänkandet handlar
              om att ni vill ha fram den här utredningen så fort som möjligt,
              men det står inga datum. Vänsterpartiet har i alla fall sagt att
              man vill ha den inom den här mandatperioden, men det står inte
              i er reservation att ni vill ha den inom den här mandatperioden.
              Ni har sagt det här i talarstolen, men varför lägger ni inte in
              det i reservationen?
            </seg>
            <seg n="75edbcad">
              Vad är då Kristdemokraternas utgångspunkt i frågan om skärpning
              av regelverket kring vapenexporten? Jag ska här dra några viktiga
              punkter, för det är viktigt att detta finns med i riksdagens protokoll.
            </seg>
            <seg n="b369c739">
              För det första har vi i över tio år krävt någon form av tydligt
              demokratikriterium i lagstiftningen. Det kravet fanns alltså redan
              under Socialdemokraternas tid, och det var ju synd att vi inte
              hittade någon överenskommelse då. Här hoppas vi att den utredning
              som nu ska tillsättas ska bringa klarhet i målsättningar när det
              gäller mänskliga rättigheter och att vi får en annan lagstiftning
              som tydligt säger att vi inte kan vela när det gäller demokratikriterier.
            </seg>
            <seg n="869048e3">
              För det andra vill vi se en ökad öppenhet och transparens särskilt
              när det gäller Exportkontrollrådets verksamhet där parlamentariker
              sitter, en från vartdera parti, som inte får rådgöra med någon
              i sitt eget parti på grund av sekretess. Vi som sitter här i riksdagen
              får ingen insyn i deras beslut eftersom det råder sekretess. Här
              menar vi att det behövs en ändring för att göra det mer synligt
              och med demokratisk insyn i vilka beslut som fattas. Det finns
              andra länder att titta på som exempel.
            </seg>
            <seg n="f2647ddc">
              För det tredje vill vi att man ska se över den positiva presumtion
              som i dag finns för följdleveranser, det vill säga att man efter
              att ha gett tillstånd till ett land i princip alltid ska bevilja
              följdleveranser. Vi ska naturligtvis hålla avtal, men det kan
              inte vara carte blanche för länder att få följdleveranser oavsett
              vad som händer i landet avseende respekten för mänskliga rättigheter
              eller om landet kommit i konflikt med andra länder.
            </seg>
            <seg n="cf39f08c">
              För det fjärde anser vi också att det är viktigt att vi ser vår
              vapenexport inom ramen för PGU, politik för global utveckling,
              som vi ju fattat beslut om här i riksdagen. Vi ska inte med ena
              handen skicka vapen och med den andra försöka ställa till rätta
              med biståndsmedel, utan vi ska faktiskt komma framåt med utvecklingen
              i världen.
            </seg>
            <seg n="b01b8206">
              För det femte ser vi också ett behov av ökad kontroll av kreditgivningen
              för krigsmaterielexport till icke-demokratier.
            </seg>
            <seg n="2640df56">
              Det här, herr talman, är några av de punkter som vi hoppas få
              genomslag för framöver. Vi får se vad vi får med och vad vi kan
              få genomslag för i den här utredningen.
            </seg>
            <seg n="f33915d4">
              År 2011 sålde Sverige krigsmateriel till 63 länder, redovisas
              det här i betänkandet. Saudiarabien var efter Thailand det näst
              största mottagarlandet med 2,9 miljarder kronor i anförskaffad
              svensk krigsmateriel. Då ska man i och för sig säga att vad jag
              ser i propositionen är det 2,7 miljarder som är övrig krigsmateriel
              och 142 miljoner som är krigsmateriel för strid. Oavsett det skulle
              avtal om export av krigsmateriel till regimer såsom den i Saudiarabien
              enligt Kristdemokraterna aldrig ha ingåtts av Socialdemokraterna.
              Vi anser att det strider mot vår utrikespolitik om demokrati och
              mänskliga rättigheter.
            </seg>
            <seg n="f758427f">
              I betänkandet nämns Försvarsexportmyndigheten. Det är viktigt
              att poängtera att den myndigheten inte får nyttjas för att gynna
              näringspolitiska särintressen. Dess uppgift är att understödja
              försäljning av krigsmateriel och produkter med dubbla användningsområden
              endast i fall där detta ligger i linje med Sveriges försvars-
              och säkerhetspolitiska intressen. I enlighet med uppdragsbeskrivningen
              ska myndigheten också verka för ökad transparens och öppenhet
              inom krigsmaterielexporten.
            </seg>
            <seg n="c73b1557">
              Herr talman! Inga vapen är så billiga, så lätthanterliga och
              mer vitt spridda än små och lätta vapen. Inga vapen dödar fler
              människor. Omkring 875 miljoner små och lätta vapen i omlopp bidrar
              årligen till en halv miljon människors död. Från Guatemala Citys
              kåkstäder till uppgörelser i Göteborgs undre värld leder okontrollerad
              vapenspridning till förödelse och lidande.
            </seg>
            <seg n="d26a7b99">
              FN:s arbete för ökad vapenkontroll är ett viktigt steg mot förbättrad
              kontroll av spridningen av små och lätta vapen. Betydelsen av
              ett FN-regelverk genomsyrat av säkerhetsrådets resolutioner rörande
              kvinnors och barns utsatta situation i väpnade konflikter kan
              inte nog betonas.
            </seg>
            <seg n="a8a99438">
              Kristdemokraterna ställer sig bakom ett fortsatt starkt svenskt
              engagemang i förhandlingarna om ett universellt och juridiskt
              bindande arms trade treaty, ATT. Sverige bör fortsätta stödja
              ansträngningarna för att fördjupa och bredda det internationella
              samarbetet mot icke-spridning av små och lätta vapen.
            </seg>
            <seg n="79c13436">
              I krisens Europa höjs hätska röster om att EU bör vända sig inåt
              och rädda sig självt innan man räddar andra. Det är ett isolationistiskt
              tankesätt som helt missar poängen. Om vi inte inser att vi lever
              i en globaliserad och tätt sammanlänkad värld där våldsamheter
              i Syrien och svält på Afrikas horn faktiskt påverkar kommunpolitikern
              i Vellinge har vi gjort en dålig omvärldsanalys, och det är något
              som slår tillbaka på oss själva.
            </seg>
            <seg n="0150db7b">
              Genom den gemensamma säkerhets- och försvarspolitiken kan och
              ska EU göra skillnad såväl internt och i närområdet som globalt.
              Parallellt med unionens krishanteringsinsatser gör EU:s stärkta
              roll inom FN att man nu står bättre rustad än någonsin att verka
              som garant för fred och säkerhet världen över.
            </seg>
            <seg n="8aac2fe6">
              Det är viktigt att vi fortsätter att samverka mellan medlemsstaterna
              på försvarsindustriområdet. Vi behöver inte själva producera allting.
              Vi hoppas och välkomnar därför att regeringen fortsätter arbetet
              inom den europeiska försvarsbyrån. Genom pooling and sharing kan
              vi se vad vi behöver för olika förmågor.
            </seg>
            <seg n="19d41ef5">
              Sverige har ett gyllene tillfälle att påverka såväl det europeiska
              som det internationella exportkontrollsamarbetet. EU rekommenderar
              redan i dag att krigsmateriel ej avsedd för strid inte exporteras
              till stater i väpnad konflikt eller där omfattande och grova kränkningar
              av mänskliga rättigheter förekommer. Inom ramen för EDA och sexnationsinitiativet
              för Europas sex största industristater önskar vi kristdemokrater
              att Sverige verkar för skarpare EU-rekommendationer rörande export
              av krigsmateriel till icke-demokratier.
            </seg>
            <seg n="54cdf275">
              De mänskliga fri- och rättigheterna är odelbara och universella.
              Svensk krigsmaterielexport äger inget undantag från de mänskliga
              rättigheternas universella giltighet. Som en demokratins förkämpe
              har Sverige ett ansvar att garantera att vi inte bidrar till att
              mänskliga rättigheter kränks eller till att såga itu de demokratiska
              grundvalarna. Det uppnår vi bäst genom att införa någon form av
              stärkt lagstiftning när det gäller svensk krigsmaterielexport.
              På många områden är Sverige ett föregångsland internationellt.
              Låt oss bli det också på detta område!
            </seg>
            <seg n="c4abd3d5">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="13e020ec">
            Anf. 155 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-6" n="ea204268">
            <seg n="44306383">
              Herr talman! Detta var mångordigt, och det var bra i många stycken.
              Nu är det bara upp till bevis i regeringen. Det är ni som har
              ansvaret, och de vackra orden här måste naturligtvis leda till
              handling.
            </seg>
            <seg n="0a27c9f5">
              Låt mig börja i den andra änden. Vad Désirée försökte göra var
              att säga att Socialdemokraterna har styrt och att det är deras
              fel.
            </seg>
            <seg n="4e2eefae">
              Vi tar absolut ansvar för det vi har gjort, Désirée. Den lagstiftning
              som styr krigsmaterielen i dag är från 1992. Jag tror att det
              var en borgerlig regering som utformade den lagstiftning som vi
              faktiskt har arbetat efter sedan dess.
            </seg>
            <seg n="3ce7c014">
              Du slår in öppna dörrar! Vi socialdemokrater har i motion efter
              motion sagt att vi måste uppdatera vår krigsmateriellagstiftning,
              för den är inte i överensstämmelse med hur verkligheten ser ut.
              Vi är med i EU, det finns en uppförandekod och vår försvarsindustri
              har dramatiskt förändrats. Det har hänt mycket sedan 1992 när
              den här lagstiftningen sattes i sjön. Det är alltså inget konstigt
              med det.
            </seg>
            <seg n="3d3ba3b5">
              Jag är nyfiken på vad ni kristdemokrater tycker i dag. Det är
              bra att ni drivit dessa krav. Det har tagit regeringen mer än
              ett år att ta fram direktiv, och vi har fortfarande inte sett
              dem. Ni har hanterat dem mellan era fyra partier, för att ni är
              så oense. Det som i går läckte ut i medierna var att utredningen
              ska hålla på till december 2014. Som Hans Linde sade är det med
              en glaciärs hastighet regeringen nu rör på sig. Om Kristdemokraterna
              är sådana vurmare vad gäller att få stopp på vapenexporten till
              länder som inte är demokratiska är man också svaret skyldig. Är
              det rimligt att skjuta upp en utredning till efter valet 2014?
            </seg>
            <seg n="9f727c6c">
              Jag har sagt att man kan se två delar i detta. Det ena är att
              vi ändrar riktlinjerna och skruvar åt hårdare genom att sätta
              in en hänvisning till den demokratiska situationen i landet och
              därmed gör det svårare att sälja till icke-demokratier. Den andra
              delen av utredningen, som handlar om politik för global utveckling,
              försvarsindustrin och EU-samarbetet, kanske kan ta lite längre
              tid.
            </seg>
            <seg n="07f54664">
              Den första delen borde gå mycket snabbare. Vad är Kristdemokraternas
              svar på frågan?
            </seg>
          </u>
          <note type="speaker" n="208144fc">
            Anf. 156 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-dda23fb9f21957d2-1" n="d578449b">
            <seg n="bec16285">
              Fru talman! Då är vi överens. Det är en gammal lagstiftning som
              vi gärna ser ändrad. Ert regeringsinnehav upphörde 2006, Urban
              Ahlin. Det var en ganska lång tid. Kanske började ni skriva motioner
              om demokratikriterier så snart ni kom i opposition, vilket i och
              för sig är intressant.
            </seg>
            <seg n="0614f88d">
              En glaciärs hastighet kanske vi inte ska använda som jämförelse
              med tanke på hur hastigt glaciärerna smälter. Det kanske inte
              är så jättebra för miljöpartister, vänsterpartister och socialdemokrater
              att använda den jämförelsen om man vill vara miljöpolitiker.
            </seg>
            <seg n="5b0095f2">
              Vad gäller hastigheten hade vi från Kristdemokraterna tyckt att
              det varit bra om utredningen kommit fortare, men jag är inte så
              säker på att det kan gå så mycket fortare. Jag har inte riktigt
              förmågan att bedöma det. Det är många viljor som ska komma med
              i en sådan diskussion. Vi ser att dessa frågor går genom de politiska
              blocken. Därför kommer det kanske, om vi ska få så stor enighet
              som möjligt, att ta tid.
            </seg>
            <seg n="24c3c312">
              Det kan vara de små stegens politik just nu, men från Kristdemokraternas
              sida tycker vi att vi för första gången är på väg åt rätt håll
              genom att vi fått upp en diskussion om mänskliga rättigheter,
              något som flera drivit på. Att få fram frågan om demokratikriteriet
              har kommit med den nuvarande regeringen. Alla vet att Kristdemokraterna
              är med och driver den frågan. Jag känner mig därför stolt över
              att vi satt i gång en rörelse, något som är på väg mot ett värde
              som vi står upp för och verkligen kommer att på alla sätt försöka
              kämpa för.
            </seg>
            <seg n="e1c428da">
              Urban Ahlin är svaret skyldig när det gäller frågan om avtalet
              med Saudiarabien. Han säger fortfarande att han inte vet om han
              kommer att riva upp avtalet eller inte.
            </seg>
          </u>
          <note type="speaker" n="cc7fe1d0">
            Anf. 157 URBAN AHLIN (S) replik:
          </note>
          <u who="urban_ahlin_9ad123" xml:id="i-ac3990ff3c58e53c-7" n="ea204268">
            <seg n="b5a16d72">
              Fru talman! Den sista svängen förstod jag inte alls. Inte heller
              Désirée Pethrus kan tala om ifall hon ska riva upp avtalet eller
              inte. Det är långt till 2015. Vi har sagt att vi inte kan lova
              att vi bryter avtalet 2015 eftersom mycket kan hända innan dess.
              Vad det har med den här diskussionen att göra vet jag inte riktigt.
              Nu diskuterar vi krigsmateriellagstiftningen.
            </seg>
            <seg n="e2fe3b49">
              Du säger att du gärna vill att det ska gå fort, Désirée Pethrus.
              Ja, det är bara att använda den majoritet som finns i riksdagen.
              Du säger att det hänt nu under den borgerliga regeringen. Sanningen
              är att det inte hänt någonting under den borgerliga regeringen.
              Det är Sveriges riksdag som fattat beslut där vi kräver att regeringen
              ska återkomma till riksdagen med förslag om skärpt lagstiftning.
              Det är beslutet.
            </seg>
            <seg n="61bfe6b0">
              Det har tagit ett år för regeringen, och man är inte ens klar
              med utredningsdirektiven. Det är sanningen. Det är inte regeringen
              som drivit frågan, utan det är riksdagen som gör det.
            </seg>
            <seg n="89429f2f">
              Jag är fortfarande nyfiken på att få veta om Désirée Pethrus
              är nöjd med att en utredning kan hålla på till december 2014 och
              att man skjuter upp det hela över valet. Med tanke på alla vackra
              ord i anförandet, hur viktigt det är med demokrati och att vi
              står upp för svensk utrikespolitik, undrar jag om det då inte
              är rimligt att vi agerar snabbare när det finns en majoritet i
              Sveriges riksdag för att skärpa lagstiftningen.
            </seg>
          </u>
          <note type="speaker" n="be2d702f">
            Anf. 158 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-dda23fb9f21957d2-2" n="d578449b">
            <seg n="882c3b54">
              Fru talman! Urban Ahlin säger att inte heller Kristdemokraterna
              kan säga hur man ska göra med avtalet. Vi vet åtminstone vad vi
              vill till skillnad från Socialdemokraterna. Göran Hägglund har
              tydligt uttalat att Kristdemokraterna inte ville förlänga avtalet
              2010; det har också stått i tidningarna. Om vi hade fått bestämma
              skulle det inte ha blivit något nytt avtal.
            </seg>
            <seg n="b799b4d4">
              Det går faktiskt att säga upp avtalet. Om man läser MOU:et ser
              man att det finns möjlighet att göra det. Det hade väl ni också
              kunnat bestämma er för, Urban Ahlin. Jag uppfattar det inte som
              att du har en tydlig inriktning mot att säga upp avtalet. Några
              av delarna i avtalet innebär teknologiöverföring. Det är något
              som kanske kommer att omfattas av den nya lagstiftning som kommer
              till stånd i sommar. Det är möjligt att det går att säga upp avtalet
              av den anledningen, alltså att det kommer ny lagstiftning i sommar
              som vi måste ta hänsyn till. Det är märkligt att Urban Ahlin darrar
              på manschetten när det gäller Saudiavtalet om han nu värnar och
              vurmar för demokratin på det sättet som han påstår sig göra.
            </seg>
            <seg n="f9f6a222">
              Beträffande hur fort det ska gå kan jag säga att det säkert,
              eller förhoppningsvis, hade kunnat gå fortare. Jag kan inte riktigt
              svara på det. Vi vet inte, för det är ganska mycket som ska utredas.
              Det viktigaste är dock att ni redan 2005 hade kunnat använda den
              lagstiftning som vi har i dag till att inte skriva ett avtal med
              Saudiarabien. Där finns tydliga kriterier för mänskliga rättigheter.
              I er reservation finns ingen tidsaspekt, så Socialdemokraterna
              kommer inte att i morgon rösta för att det ska ske före 2014.
            </seg>
          </u>
          <note type="speaker" n="faaa2302">
            Anf. 159 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-11" n="f7fccc67">
            <seg n="dbc73654">
              Fru talman! Det var ett spännande replikskifte. Det var lite
              grann som att bevittna två skalliga slåss om en kam när man hörde
              Kristdemokraterna och Socialdemokraterna diskutera Saudiaffären.
              Vi vet att både Kristdemokraterna och Socialdemokraterna suttit
              i en regering som förlängt detta avtal, först Socialdemokraterna
              2005 och nu Kristdemokraterna 2010. Eller kan Désirée Pethrus
              ge oss något slags besked om att Kristdemokraterna 2010 skulle
              ha röstat emot när regeringen beslutade att förlänga avtalet?
              Det skulle i så fall vara en nyhet för kammaren.
            </seg>
            <seg n="43a44a4f">
              Désirée Pethrus säger att demokrati och mänskliga rättigheter
              måste vara målet för utrikespolitiken; vapenexporten måste klara
              det nålsögat. Jag kan inte låta bli att tänka på Lukasevangeliet
              när Désirée Pethrus använder den liknelsen. Jag har trots allt
              gått på kyrkans barntimme i Hyby församlingshem på min hemort.
              I Lukasevangeliet sägs: Ja, det är lättare för en kamel att komma
              in genom ett nålsöga, än för den som är rik att komma in i Guds
              rike. En motsvarande beskrivning på den borgerliga vapenexporten
              måste vara: Ja, det är lättare för en kamel att komma in genom
              ett nålsöga, än för den borgerliga vapenexporten att uppfylla
              kravet på demokrati och mänskliga rättigheter.
            </seg>
            <seg n="6c4f4611">
              När vi nu sammanfattar det gångna året kan vi konstatera att
              det som Désirée Pethrus beskriver som att vi är på väg åt rätt
              håll innebär att svensk vapenexport slagit alla tidigare rekord,
              att vapenexporten till diktaturer, förtryckarstater, krigförande
              stater kraftigt ökar och att vi mitt under den arabiska våren
              beväpnat regimerna i Saudiarabien, Bahrain, Förenade Arabemiraten.
              Och så säger Désirée Pethrus att vi är på väg åt rätt håll med
              hänvisning till att det nu finns ett vagt medskick från de borgerliga
              partierna och Socialdemokraterna till Ewa Björling att det eventuellt
              kommer ett utredningsdirektiv som eventuellt kommer att leda till
              eventuella förändringar i den svenska krigsmateriellagstiftningen.
            </seg>
            <seg n="22b47fae">
              Nej, Désirée Pethrus, det räcker inte. Vi är inte på väg åt rätt
              håll.
            </seg>
          </u>
          <note type="speaker" n="94f4f0d8">
            Anf. 160 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-dda23fb9f21957d2-3" n="d578449b">
            <seg n="80435495">
              Fru talman! Vad gäller att regeringen förlängt avtalet vill jag
              säga att när fyra partier sitter i en regering är det ett givande
              och ett tagande. Man kan välja att hoppa av en regering. Nu gjorde
              Kristdemokraterna inte det. Göran Hägglund har dock varit mycket
              tydlig med vad Kristdemokraterna gjorde för ställningstagande
              i regeringen och också varit offentlig med att vi inte hade velat
              ha ett avtal med Saudiarabien.
            </seg>
            <seg n="5ce15fa2">
              Det nålsöga jag talar om är att vi ska få en lagstiftning, en
              lagstiftning som förhoppningsvis blir så tydlig att inte ens Socialdemokraterna
              framöver kan säga att det kanske ändå går att skriva ett avtal
              med Saudiarabien. Jag menar att det regelverk som finns egentligen
              är ganska tydligt, men praxisen har utvecklats åt helt fel håll.
              Då måste vi uppenbarligen skärpa lagstiftningen, och jag anser
              att vi är på väg mot den skärpningen. Vi är på väg att få fram
              utredningsdirektiv. Vi är på väg att ta fram någonting nytt som
              förhoppningsvis ska tjäna de intressen som Kristdemokraterna och
              Vänsterpartiet nog är ganska överens om, att stärka mänskliga
              rättigheter och demokrati.
            </seg>
            <seg n="ed48e5a0">
              Jag kan som sagt bara tala för vad Kristdemokraterna driver och
              vad vi vill försöka få till stånd i regeringen.
            </seg>
            <seg n="895f74ca">
              Jag tror att det var Centerpartiet och Kerstin Lundgren som sade
              att det inte blir något nytt om man röstar på era förslag. Det
              ska tas fram en utredning. Den enda skillnaden är att ni skriver
              att det ska ske under innevarande mandatperiod. Men det är inte
              så att det blir fixt och klart vad vi ska ha för inriktning framöver.
            </seg>
            <seg n="32099804">
              Det är väldigt viktigt att vi påverkar de stora partierna, och
              jag tror att också du förstår att det viktigaste nu måste vara
              att få socialdemokrater och moderater att stå fast vid beslutet.
              Det är Kristdemokraternas ambition.
            </seg>
          </u>
          <note type="speaker" n="1ce2b7c2">
            Anf. 161 HANS LINDE (V) replik:
          </note>
          <u who="hans_linde_abeaba" xml:id="i-492471b2d84b51c1-12" n="f7fccc67">
            <seg n="afd510d4">
              Fru talman! Nu låter det lite på Désirée Pethrus som att skillnaden
              i den här debatten egentligen är hur snabbt man vill gå fram och
              hur snabbt utredningen ska ske, men det är inte sant. Det medskick
              som Kristdemokraterna står bakom innebär att vi ska skärpa exportkontrollen
              gentemot icke-demokratiska stater. Vad innebär det? Vilka stater
              är det som i framtiden med det här regelverket inte ska få köpa
              svenska vapen?
            </seg>
            <seg n="a002b99f">
              Vi är oerhört tydliga från Vänsterpartiets sida i vår motion
              och i våra reservationer. Vi säger att vi vill införa ett skarpt
              demokratikriterium, ett förbud mot export till länder som inte
              är demokratier. Vi vill ha ett absolut förbud utan undantag mot
              export till krigförande stater med auktoritära regimer. Det är
              någonting annat än det ni har ställt er bakom. Försök inte måla
              upp en bild av att det egentligen mest handlar om några års skillnad
              mellan oss gällande när lagstiftningen ska komma! Men det var
              bra att Désirée Pethrus klargjorde att de kristdemokratiska ministrarna
              röstade för avtalet med Saudiarabien 2010 när det kom upp i regeringen.
            </seg>
            <seg n="836afde3">
              Désirée Pethrus säger att det är ett givande och tagande när
              det gäller vapenexporten i regeringen. Jag kan se vad Kristdemokraterna
              har gett och vilka vallöften man har svikit, men vad är det egentligen
              man har fått tillbaka? Var är tagandet i detta givande och tagande?
            </seg>
            <seg n="e2fcc7c6">
              Désirée Pethrus sade tidigare att Kristdemokraterna i tio år
              har drivit kravet på ett demokratikriterium. Ni har under de tio
              åren suttit i regering i sex år. Precis som vi kan göra ett bokslut
              Björklund kan vi göra ett bokslut Hägglund efter sex år med Kristdemokraterna
              i regeringen. Vi kan sammanfatta det med att vapenexporten ökat
              med 30 procent, att exporten till Nordafrikas och Mellanösterns
              diktaturer och auktoritära stater från 2009 ökat med 120 miljoner
              till 3 406 miljoner 2011, att ni förlängt det militära samarbetsavtalet
              med Saudiarabien och att ni gett ert godkännande till Projekt
              Simoom. Jag ser allt ni har gett, men vad har ni fått tillbaka,
              Kristdemokraterna?
            </seg>
          </u>
          <note type="speaker" n="6e2e9c61">
            Anf. 162 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-dda23fb9f21957d2-4" n="d578449b">
            <seg n="22ac8cc3">
              Fru talman! Det som är skarpt i den reservation som Vänsterpartiet
              skrivit och som Hans Linde uppger är att krigsmaterielexporten
              ska utformas så att den utesluter möjligheten till export av krigsmateriel
              till länder som begår grova och omfattande brott mot de mänskliga
              rättigheterna. Men detta är vi väl ganska överens om? Vad är det
              som är nytt i detta? Det finns ingenting som är nytt.
            </seg>
            <seg n="095c4b34">
              Kristdemokraterna har funnits sex år i regeringen, säger Hans
              Linde från Vänsterpartiet. Ja, och det här är en fråga där blockpolitiken
              bryts. Socialdemokraterna och Moderaterna har haft ganska lika
              syn medan några av oss småpartier har haft en annan syn. Jag känner
              mig stolt över att vi nu ändå på något sätt har fått upp detta
              på agendan och att vi ska göra den här utredningen. Vi ska inte
              slå oss för bröstet och säga att det bara beror på oss, men jag
              tror att Kristdemokraterna gör skillnad i regeringen när det gäller
              både biståndspolitiken och den här frågan. Detta är en fråga som
              är viktig för oss och som jag vet att även partiledaren tycker
              är viktig.
            </seg>
            <seg n="388805e3">
              Socialdemokraterna har gett oss en praxis som dess värre gör
              att många av de leveranser som kommer upp på bordet sker utifrån
              tidigare praxis. Det är det vi måste förändra nu. Jag hoppas att
              vi får en diskussion om följdleveranser. ISP sade själva när de
              var i utskottet att det är väldigt svårt att sätta upp kriterier
              när det gäller demokrati. Det är inte acceptabelt. Eftersom mycket
              av vapenexporten består av följdleveranser är detta väldigt viktigt
              om vi ska komma till rätta med den ökade vapenexporten. Det är
              min förhoppning att vi ska få fortsätta att debattera detta genom
              den här utredningen. Vi får se när regeringen återkommer.
            </seg>
          </u>
          <note type="speaker" n="0d9c6760">
            Anf. 163 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-1b4522e1c5ecd60d-5" n="15ffdc40">
            <seg n="30ca296e">
              Fru talman! Det är svårt för oss som får lov att prata om vapenexport
              att diskutera det här avtalet, som en gång i tiden ingåtts av
              eller i alla fall passerat andra, som inte får lov att prata vapenexport.
              Vi pratar ibland lite grann förbi varandra, skulle jag tro.
            </seg>
            <seg n="c04df4ed">
              Men oavsett det fick vi veta av Kerstin Lundgren här tidigare
              att det ramavtal som granskades i konstitutionsutskottet avsiktsförklaringen
              väljer Urban Ahlin att kalla det bara är ett avtal som sedan ska
              fyllas med innehåll. Jag tror att jag förstod på Désirée Pethrus
              att vi egentligen har precis samma uppfattning när det gäller
              att det regelverk som vi har i dag och den vapenexportlagstiftning
              vi har egentligen borde ha stoppat de olika projekt som sedan
              har tillkommit under ramavtalet, för de strider i allra högsta
              grad mot svensk utrikespolitik. Därför borde detta vara förbjudet.
              Man har faktiskt gått utöver svensk lag.
            </seg>
            <seg n="6e971710">
              Men när det då är så hemligt att man inte kan få titta på avtalen
              och inte riktigt vet vad det är som egentligen har hänt är det
              också svårt för oss att säga om det strider mot lagen eller ej.
              Nu står vi helt plötsligt med den praxis som har utvecklats. Men
              om en praxis strider mot lagen har vi kommit väldigt långt bort
              från vad som är acceptabelt, särskilt när det sker dolt, som när
              det gäller vapenexportfrågorna.
            </seg>
            <seg n="97988f55">
              Jag skulle vilja höra om jag uppfattat dig rätt. Tycker du precis
              som jag att de beslut som tagits under ramavtalet i olika projekt
              strider mot svensk lag?
            </seg>
          </u>
          <note type="speaker" n="ca1fee0f">
            Anf. 164 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-dda23fb9f21957d2-5" n="d578449b">
            <seg n="a881db12">
              Fru talman! Jag tycker att de strider mot regelverket, som finns
              beskrivet i regeringens proposition och som vi lyft in i betänkandet.
              Enskilda exportbeslut fattas bakom lyckta dörrar. Det är detta
              vi är överens om att vi vill öppna upp. Vi vill, åtminstone i
              efterhand, kunna granska dem som fattat dessa beslut.
            </seg>
            <seg n="2d2c4a94">
              Den internationella överenskommelsen med Saudiarabien är dock
              offentlig, så man kan läsa vad den handlar om. Jag kan i och för
              sig tycka att det i alla fall nu efter den arabiska våren finns
              anledning att säga upp den, eftersom det till exempel står att
              samarbetet mellan de båda länderna ska främja internationell fred
              och säkerhet och att det inte ska riktas mot tredjeland. Nu har
              Saudiarabien varit involverat i Bahrain. Bara det menar jag renderar
              att avtalet redan börjar bli problematiskt. När det gäller teknologiöverföring
              kanske den nya lagstiftning som träder i kraft i sommar kommer
              att kunna påverka det här avtalet.
            </seg>
            <seg n="3f9709dc">
              Vår förhoppning och ambition, som jag tror att vi uttryckt offentligt,
              är att det inte blir något nytt avtal 2015. Det hindrar däremot
              inte att vi kan ha andra typer av samarbeten med Saudiarabien.
              Det behöver inte handla om vapen som kan användas mot den egna
              befolkningen eller mot tredjeland. Ibland blir vår syn på Saudiarabien
              så negativ. Självklart ska vi försöka vara med och förändra och
              bidra till en demokratisk utveckling i Saudiarabien. Sådana typer
              av avtal vill vi naturligtvis ha.
            </seg>
            <seg n="df09bce0">
              Som jag ser det är det tydligt redan i dag i regelverket att
              vi inte får skicka vapen till dem som kränker mänskliga rättigheter.
              Där är vi överens.
            </seg>
          </u>
          <note type="speaker" n="a5f32201">
            Anf. 165 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-1b4522e1c5ecd60d-6" n="15ffdc40">
            <seg n="620d8b59">
              Fru talman! Det som jag ser som problemet är alla de olika beslut
              som fattas under ramavtalet och som vi inte har insyn i. Man hänvisar
              bara till dem som sitter i Exportkontrollrådet, men de får inte
              prata med oss andra. Därför vet vi inte hur diskussionen har gått,
              och vi vet inte heller hur diskussionen gick när det andra avtalet
              tillkom en gång i tiden. Själva diskussionerna har också skett
              bakom lyckta dörrar, utgår jag från.
            </seg>
            <seg n="dd1f9ea9">
              Jag tänkte på en sak som du tog upp i ditt anförande: att vi
              under tidigare mandatperioder hade ett samarbete med Socialdemokraterna.
              Men det hade vi inte när det gällde sådana här frågor.
            </seg>
            <seg n="a1f53a31">
              Vi hade ett 121-punktsprogram med olika områden som vi samarbetade
              i. Det gjorde vi däremot inte i frågor där vi stod väldigt långt
              från varandra som till exempel när det gäller vapenexportfrågorna.
              Där har vi ingen samsyn med Socialdemokraterna eller Moderaterna.
              Ni har ju samma situation. Det finns ett värde i att vi som mindre
              partier håller ihop i den här frågan. Det kan jag helt och hållet
              instämma med dig om.
            </seg>
            <seg n="b98b6781">
              Du sade att vi själva inte behöver producera allting. Jag tog
              upp tidigare att vi kanske borde ställa om vår egen industri.
              Om vi inte ska producera i Sverige får vi problem med arbetslöshet
              och andra saker. Där tog jag upp möjligheten att ställa om industrin
              till någonting som det är mer nytta av. Hur ser du på en sådan
              möjlig lösning för att komma till rätta med arbetsproblematiken
              om vi ställer om den svenska industrin?
            </seg>
          </u>
          <note type="speaker" n="b23da353">
            Anf. 166 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-dda23fb9f21957d2-6" n="d578449b">
            <seg n="9b2d5668">
              Fru talman! Jag kanske var otydlig när det gällde den förra mandatperioden.
              Ni hade inte ett sådant avtal. Men Socialdemokraterna hade under
              så lång tid drivit den här frågan. Hade de velat så hade de kunnat
              bjuda in er till en diskussion: Vi vill ha en ny politik, och
              vi vill ha ett demokratikriterium. Men det gjorde de uppenbarligen
              inte. Hade de velat hade ni lätt som en plätt kommit springande
              och sagt: Vi vill ha ett nytt regelverk.
            </seg>
            <seg n="2b00e05f">
              När det gäller att inte producera själv är vi i en ny tid. Jag
              tror det blir väldigt olyckligt om vi börjar tala om arbetstillfällen
              bara för vår industri. Jag kan förstå att många av de små orter
              som har industrin på sin ort naturligtvis vill värna den.
            </seg>
            <seg n="b2cbdd02">
              Vi säljer för 14 miljarder, som jag tror att jag sade i någon
              tidigare debatt. Sedan ska vi ha pengar till bistånd för att lösa
              konflikter som har uppstått med vapen. Vi har till exempel en
              turistindustri i Sverige som växer enormt och som genererar 86
              miljarder i intäkter.
            </seg>
            <seg n="1474bfb1">
              Det är klart att vi kan ställa om. Som Bodil Ceballos själv sade
              är det många andra som i dag äger många av dessa industrier. De
              ägs inte av svenskar men står för många arbetstillfällen.
            </seg>
            <seg n="197c5452">
              Vi ska självklart värna arbetstillfällen i Sverige. Men det kan
              inte vara så att vi måste sälja vapen till Saudiarabien för att
              värna arbetstillfällen i Örnsköldsvik eller någonstans i Värmland.
            </seg>
          </u>
          <note type="speaker" n="93ed8f5b">
            Anf. 167 PETER RÅDBERG (MP):
          </note>
          <u who="peter_radberg_0f74c9" xml:id="i-95842cfb0b2e7de5-1" n="38fdfba7">
            <seg n="3501caf4">
              Fru talman! Jag får inleda med att säga att det är trevligt att
              höra en litet annan ton från Christer Winbäck, Kerstin Lundgren
              och Désirée Pethrus, och kanske framför allt Désirée. Det välkomnar
              jag väldigt mycket.
            </seg>
            <seg n="e1af37d2">
              Sverige har nu på ett år klättrat från elfte plats till sjunde
              på listan över världens vapenexporterande länder räknat i ekonomiska
              termer. Tittar vi per capita är Sverige sedan länge det land som
              säljer mest vapen av alla i hela världen.
            </seg>
            <seg n="75772f86">
              Svensk lag förbjuder vapenexporten till länder där omfattande
              och grova kränkningar mot mänskliga rättigheter förekommer eller
              länder som befinner sig i konflikt. Det har många av er redan
              tagit upp. Trots detta står länder som Saudiarabien och Pakistan
              som köpare för en stor del av den svenska vapenexporten.
            </seg>
            <seg n="e661bf70">
              I regeringsdeklarationen 2010 sade Fredrik Reinfeldt: Vi ska
              vara en tydlig kraft för gemensam europeisk utrikespolitik som
              värnar och utvecklar demokrati, folkrätt och mänskliga fri- och
              rättigheter. I ljuset av Saudiarabien och vad statsministern har
              sagt om svensk vapenexport faller de vackra orden i regeringsdeklarationen
              om mänskliga rättigheter platt till marken.
            </seg>
            <seg n="d1019d0e">
              Det som är mest cyniskt och dessutom fel i sak är att Fredrik
              Reinfeldt, Carl Bildt, Ewa Björling och även Stefan Löfven kopplar
              ihop vapenexporten med svenska jobb. Alla dessa fyra är mycket
              tydliga med att Sverige ska fortsätta att exportera till diktaturer.
              Man använder argumentet att det ska gynna de svenska arbetstillfällena.
            </seg>
            <seg n="b91be3b7">
              Den myndighet som beviljar exporten av krigsmateriel är ISP,
              som många också varit inne på, Inspektionen för strategiska produkter,
              som säger att någon hänsyn till sysselsättning och arbetstillfällen
              inte får tas. Trots denna vetskap fortsätter dessa tunga politiker
              att komma med osanningar i sak.
            </seg>
            <seg n="3e7ca05f">
              Fru talman! Detta tycker jag är allvarligt. Det är i dag ett
              stort hyckleri när man å ena sidan talar om mänskliga rättigheter
              och å andra sidan säljer vapen till olika diktaturer.
            </seg>
            <seg n="6239761b">
              När Inspektionen för strategiska produkter ska besluta om svensk
              vapenexport ska myndigheten endast ta tre hänsyn. De är att exporten
              tillgodoser det svenska försvarets behov, att det är säkerhetspolitiskt
              önskvärt och att det inte står i strid med de principer som finns
              för målen för svensk utrikespolitik.
            </seg>
            <seg n="3d7cd08e">
              Trots det har helt andra argument lyfts fram för att fortsätta
              vapenexporten till länder som Saudiarabien från landets främsta
              företrädare. Utifrån detta regelverk är det obegripligt att man
              kan försöka försvara vapenexporten till exempel till Saudiarabien
              när man vet vilken typ av regler som gäller.
            </seg>
            <seg n="fc8e3a02">
              Andelen av den svenska krigsmaterielexporten som går till auktoritära
              regimer kan också sättas i relation till den totala svenska varuexportens
              storlek. År 2011 utgjorde krigsmaterielexporten 1,15 procent av
              den totala svenska varuexporten, och 29,19 procent av krigsmaterielexporten
              gick till auktoritära regimer.
            </seg>
            <seg n="8728e748">
              Totalt sett utgjorde krigsmaterielexporten 2011 till auktoritära
              regimer bara enstaka promille av den totala varuexporten. Då ska
              man notera att 2011 sticker ut som ett år med ganska hög andel
              krigsmaterielexport till dessa länder. Det är rent nonsens att
              Sverige skulle stå eller falla med att den skulle upphöra. Det
              är klart att vi kan avstå från export till diktaturer och inte
              använda arbetstillfällen som ett skäl.
            </seg>
          </u>
          <note type="speaker" n="3c8dada4">
            Anf. 168 ULRIK NILSSON (M) replik:
          </note>
          <u who="ulrik_nilsson_41b251" xml:id="i-44ccd1c7fb8d09fb-5" n="9eef9f70">
            <seg n="b18309cf">
              Fru talman! Peter Rådberg tog upp frågan om säkerhetspolitiska
              överväganden. Det gjorde också jag i mitt inledningsanförande.
              Jag konstaterade att det egentligen är det enda bärande skälet
              till varför vi har en vapenexport. Det handlar om att kunna dela
              utvecklingskostnader för att kunna upprätthålla det skydd för
              vårt land, vår demokrati och vår säkerhet som vi kommer att behöva
              och som vi också ser behövs i en orolig omvärld.
            </seg>
            <seg n="b8685550">
              Min fråga till Peter Rådberg är följande. Du tillhör ett parti
              som väldigt gärna hävdar att vi borde avveckla ganska mycket av
              vapenexporten. Hur löser vi den svenska säkerhetspolitiken om
              vi inte har möjligheten att dela utvecklingskostnaden med någon
              annan? Ska vi sänka ambitionerna för svensk säkerhet? Ska vi höja
              försvarsanslaget?
            </seg>
            <seg n="bd96b7e8">
              Som försvarspolitiker borde du kunna ge ett besked och säga:
              Då kommer vi från vårt parti att föreslå dessa höjningar eller
              dessa förändringar.
            </seg>
          </u>
          <note type="speaker" n="96294f61">
            Anf. 169 PETER RÅDBERG (MP) replik:
          </note>
          <u who="peter_radberg_0f74c9" xml:id="i-95842cfb0b2e7de5-2" n="38fdfba7">
            <seg n="2db5322e">
              Fru talman! Jag kan fråga Ulrik Nilsson vad svensk säkerhet har
              med försäljning av vapen till Saudiarabien att göra. Du svarade
              inte på den frågan. Du fick den också av Hans Linde för ett litet
              tag sedan.
            </seg>
            <seg n="99db0fe4">
              Vi anser från Miljöpartiet att säkerheten måste breddas. Det
              finns en stor samhörighet om man tittar på europeisk nivå. Om
              du läser dokument från Bryssel ser du att de är väldigt tydliga
              med att säga att det inte är en väpnad konflikt mellan de europeiska
              länderna som står för dörren utan det är andra typer av hotbilder
              som finns. Det är terrorism, cyberhot, miljökatastrofer och så
              vidare.
            </seg>
            <seg n="e0814513">
              Det är den typen av hot som vi måste möta i morgon. Ulrik Nilsson
              är tillbaka till kalla krigets retorik: Vi måste försvara Sveriges
              territorium med mer vapen. Jag blir väldigt besviken. Håller inte
              Ulrik Nilsson med om det som även regeringen säger att vi har
              en vidgad hotbild och måste angripa hotbilden utifrån det perspektivet?
            </seg>
            <seg n="340e843d">
              Jag sade i min avslutning att Sverige inte står eller faller
              med de promille som vi säljer vapen till diktaturer som till exempel
              Saudiarabien.
            </seg>
            <seg n="2fd2afc2">
              Sverige måste ha ett helt annat varumärke. Vi ska vara leverantörer
              av demokrati och mänskliga rättigheter. Det är det som stärker
              Sverige som land inte att sälja vapen till bland annat Saudiarabien.
            </seg>
          </u>
          <note type="speaker" n="998b5e86">
            Anf. 170 ULRIK NILSSON (M) replik:
          </note>
          <u who="ulrik_nilsson_41b251" xml:id="i-44ccd1c7fb8d09fb-6" n="9eef9f70">
            <seg n="a3e7f323">
              Fru talman! Låt mig först erinra om att jag i debatten var tydlig
              med att för mig är inte arbetstillfällena huvudargumentet. För
              mig är huvudargumentet den säkerhetssituation vi ser, det faktum
              att vi har valt att inte ingå i allianser och att vi därför måste
              ha möjlighet att tillgodose behovet av försvarsmateriel.
            </seg>
            <seg n="a7bf028e">
              Det är möjligt att du, Peter Rådberg, har en annan syn än vad
              jag har på hur situationen i vår omgivning ser ut. Men jag konstaterar
              till exempel att det från Ryssland kommer tydliga signaler om
              en relativt omfattande upprustning. Påverkar den säkerheten i
              vårt närområde? Ja, det gör den alldeles säkert. Då måste vi fundera
              över hur vi klarar detta åtagande. Därför är jag lite bekymrad
              över att du ger ett icke-svar på min fråga. Du talar inte om hur
              du vill kompensera för den kostnadsdelning som ligger i vapenexporten
              om du nu kan avveckla den, Peter Rådberg.
            </seg>
            <seg n="63002bfc">
              Vi är överens om att vi ska införa kriterier som gör det svårare
              att exportera för diktaturer. Den delen kan vi lägga bakom oss.
              Men idén att man generellt sett bör minska det kan innebära problem
              för vår egen säkerhet. När du inte svarar måste jag tolka det
              som att du tycker att säkerheten för den svenska demokratin är
              underordnad er ambition att inte ha någon vapenexport.
            </seg>
          </u>
          <note type="speaker" n="81441c37">
            Anf. 171 PETER RÅDBERG (MP) replik:
          </note>
          <u who="peter_radberg_0f74c9" xml:id="i-95842cfb0b2e7de5-3" n="38fdfba7">
            <seg n="daba8a31">
              Fru talman! Vi talar främst om vapenexport till diktaturer. Men
              Ulrik Nilsson svarar inte på frågan om vad säkerheten har att
              göra med att vi säljer vapen just till Saudiarabien. Du får besvara
              den frågan.
            </seg>
            <seg n="439a5d49">
              Din partiledare Fredrik Reinfeldt har sagt flera gånger att han
              inte kommer att darra på manschetten, som han uttryckte det, när
              det gäller att han vill rädda alla jobb. Det handlar bland annat
              om att sälja vapen till diktaturer för att det ska gynna svenska
              arbetstillfällen. Han har sagt detta. Står inte Ulrik Nilsson
              upp för det?
            </seg>
            <seg n="1590bf81">
              Säkerhetssituationen är inte sådan att Ryssland står inför dörren.
              Vi hade i försvarsutskottet en rapport angående FOI:s nya rapport
              om Ryssland tio år framåt. Där var det tydligt att Ryssland inte
              är någon form av ett militärt hot utifrån sin ekonomiska situation,
              miljösituation och politiska situation. Däremot rustar de upp,
              men det är inget invasionshot mot vårt land. Det måste mötas utifrån
              andra parametrar, som jag nu sade. Det finns en samstämmighet
              i EU-parlamentet och på EU-nivå. Även stora delar av den svenska
              regeringen tycker att hotbilden måste breddas. Då måste man också
              göra politik av detta. Vi måste göra politik av det här och se
              hur säkerhetshotet ser ut. Det gäller inte enbart den militära
              delen. Det är inte så att ju fler vapen vi får, desto säkrare
              blir Sverige. Det kan vara precis tvärtom, Ulrik Nilsson.
            </seg>
            <seg n="a0c42e9f">
              Vad diskussionen handlar om nu är att du ska besvara frågan:
              Om vi säljer vapen till Pakistan och till Saudiarabien på vilket
              sätt gynnar det svensk säkerhet? Jag skulle vilja få ett svar
              på den frågan. Vi talar om promille av den totala export som går
              dit. Det är inte tiotals miljarder vi talar om.
            </seg>
          </u>
          <note type="speaker" n="6af31169">
            Anf. 172 CHRISTER WINBÄCK (FP):
          </note>
          <u who="christer_winback_baf2e4" xml:id="i-ecea8f6239093299-5" n="ac064219">
            <seg n="7ee43196">
              Fru talman! Varav hjärtat är fullt måste man tala. Eftersom små
              lätta vapen kom upp som en fråga och också omnämndes vill jag
              ta en minut eller två till att tala om detta.
            </seg>
            <seg n="e6fc1791">
              Konsekvenserna av små lätta vapen som är ett av vår tids största
              gissel handlar om att vi får spillda liv, bestående men, handikapp
              och personer med långtgående psykologiska skador hos dem som drabbas.
              Men förutom dessa konsekvenser bidrar väpnat våld till långtgående
              konsekvenser för samhället som sådant. Det underminerar möjligheterna
              till utveckling och utgör ett direkt hinder för uppfyllelsen av
              millenniemålen.
            </seg>
            <seg n="ecb01a2b">
              FN:s program för utveckling UNDP uppskattar den totala kostnaden
              för väpnat våld enbart i länder som befinner sig utanför konflikt
              att uppgå till 163 miljarder dollar årligen.
            </seg>
            <seg n="b62bdfb2">
              Vi ska också komma ihåg att i detta sammanhang utgör det väpnade
              våldet ett hinder även för vårt bistånd. Ett direkt hot mot biståndsarbetare
              medverkar till att biståndsmedel måste användas till säkerhetsarrangemang
              och till att mildra de omedelbara konsekvenserna av våldet snarare
              än till utveckling. Det hindrar också en långsiktig utveckling
              i riktning mot tillväxt och välfärd.
            </seg>
            <seg n="9f2018ce">
              Det är därför med stor förhoppning jag ser fram mot FN:s två
              konferenser i sommar. Det gäller ATT, det internationella vapenhandelsfördraget,
              som har nämnts tidigare samt uppföljningskonferensen om små lätta
              vapen senare i sommar. Där kommer Sverige att ge konstruktiva
              bidrag.
            </seg>
            <seg n="57e168a5">
              Jag vill påminna om att nätverket här i riksdagen mot små lätta
              vapen nästa onsdag kommer att hålla ett seminarium tillsammans
              med civilsamhällsorganisationer om dessa konferenser och andra
              frågor om vapenhandel. Alla är naturligtvis välkomna. Vi ska ge
              en bakgrund till och synpunkter på hur det ser ut i dagsläget.
              Programmet finns anslaget på Helgonät, och en påminnelse kommer
              i mejlboxen om några dagar. Delta gärna, och gör er mening hörd!
            </seg>
          </u>
          <note n="247ae283">
            Överläggningen var härmed avslutad.
          </note>
          <note n="ed614257">
            21 § Nytt värdlandsavtal med Organisationen för det globala nätverket
            för vattenfrågor samt ändringar i lagen (1976:661) om immunitet
            och privilegier i vissa fall
          </note>
          <note n="8ed668aa">
            Föredrogs
          </note>
          <note n="8ed989e7">
            Förste vice talmannen konstaterade att ingen talare var anmäld.
          </note>
          <note n="9d7ee661">
            22 § Nytt värdlandsavtal med Internationella institutet för demokrati
            och fria val (IDEA) samt ändringar i lagen (1976:661) om immunitet
            och privilegier i vissa fall
          </note>
          <note n="8ed668aa">
            Föredrogs
          </note>
          <note n="8ed989e7">
            Förste vice talmannen konstaterade att ingen talare var anmäld.
          </note>
          <note n="63a0496c">
            23 § Tredje inremarknadspaketet för el och naturgas vissa genomförandeåtgärder
          </note>
          <note n="8ed668aa">
            Föredrogs
          </note>
          <note type="speaker" n="8f6b8be3">
            Anf. 173 INGEMAR NILSSON (S):
          </note>
          <note n="d9622709">
            Fru talman! Vi ska nu debattera näringsutskottets betänkande
            nr 22 som handlar om regeringens proposition om ändringar i ellagen
            och naturgaslagen för att anpassa den svenska lagstiftningen till
            de EU-författningar som följer av det som kallas för det tredje
            inremarknadspaketet för el och naturgas. I betänkandet behandlas
            också ett antal motioner från den allmänna motionstiden med anknytning
            till elmarknaden och dess funktionssätt.
          </note>
          <u who="ingemar_nilsson_946b73" xml:id="i-d53d40146d3aa9b2-0" n="898ad78a">
            <seg n="7be61fc9">
              Låt mig inledningsvis konstatera att jag självfallet står bakom
              samtliga socialdemokratiska reservationer i betänkandet, men för
              tids vinnande nöjer jag mig med att yrka bifall till reservationerna
              nr 3 och 7.
            </seg>
            <seg n="34cdaedf">
              Den första delen av betänkandet handlar således om regeringens
              proposition. Den ställer vi oss från socialdemokraternas sida
              bakom och yrkar bifall till.
            </seg>
            <seg n="f7dfd271">
              När det sedan gäller den resterande delen av betänkandet och
              en del av de motioner som handlar om elmarknaden tar vi från socialdemokraternas
              sida, precis som vi gjorde i motsvarande debatt för ganska precis
              ett år sedan, konsumenternas utgångspunkt för våra ställningstaganden.
              Med konsumenter menar vi här inte bara hushållskonsumenter, utan
              i minst lika stor omfattning företag.
            </seg>
            <seg n="a918dd57">
              Fru talman! Införandet av elområden i Sverige har förorsakat
              mycket debatt sedan de kom på plats den 1 november 2011. Det är
              inte svårt att förstå att konsumenter, naturligtvis privatpersoner
              men inte minst företag, har reagerat och reagerat starkt på det
              faktum att man under stora delar av den gångna vintern har fått
              betala ett avsevärt högre pris för sin el i elområde 4 i Sydsverige
              än i övriga elområden i landet.
            </seg>
            <seg n="b19016e1">
              Vår kritik i detta avseende handlar först och främst om hur det
              bakomliggande beslutet om införandet egentligen gick till. Enligt
              vår uppfattning finns det all anledning att titta närmare på hur
              regeringen hanterade detta, och det har därför också gjorts en
              KU-anmälan i frågan.
            </seg>
            <seg n="96ec693f">
              Men sedan handlar kritiken i minst lika stor, och egentligen
              i större, omfattning om bristen på den handlingsförmåga som krävs
              från regeringens sida. Det handlar om bristen på offensiva åtgärder
              för att motverka de problem för företag och privatpersoner som
              elområdesinförandet har lett till.
            </seg>
            <seg n="6fd246df">
              Det är problem som skapar stora skillnader i konkurrensförutsättningar
              beroende på om ditt företag ligger på den ena eller andra sidan
              om den gräns som myndigheten i fråga, det vill säga Svenska kraftnät,
              har dragit. Det är problem som uppenbart leder till att jobb riskeras
              i Sverige i de delar av landet som lider av regeringens handlingsförlamning
              i detta avseende.
            </seg>
            <seg n="fc87b48f">
              För många företag, inte minst inom tillverkningsindustrin, är
              energikostnaderna i allmänhet och elpriset i synnerhet en av de
              enskilt viktigaste faktorerna för företagets resultat och överlevnadsförmåga.
              De här företagen har på ett mycket hårdhänt sätt fått uppleva
              vad regeringens brist på handlingsförmåga leder till.
            </seg>
            <seg n="af75a21f">
              Fru talman! Förra årets motsvarande debatt i detta ämne ledde
              bland annat fram till ett tillkännagivande om att en översyn av
              konsekvenserna av elmarknadens avreglering skulle göras. Två av
              utredningsuppdragen som har koppling till elprisområdena har gått
              till Energimarknadsinspektionen. Den första av de två utredningar
              som de skulle göra presenterades för lite drygt en vecka sedan.
            </seg>
            <seg n="aca880e5">
              I den konstaterar man bland annat att företag inom elområde 4
              som varit i den situationen att de skulle omförhandla sina elavtal
              har tvingats betala ett högre pris än vad som hade varit motiverat
              därför att den finansiella marknaden tagit ut ett högre pris för
              de så kallade prissäkringsinstrumenten än vad den underliggande
              risken motiverat. Med andra ord har man passat på att ta extra
              bra betalt på grund av den osäkerhet som införandet av elområden
              har medfört. På så sätt skapas sämre förutsättningar för jobb
              i Sverige.
            </seg>
            <seg n="7fe44b51">
              Vad som hade behövts för att motverka detta är en regering som
              hade påskyndat utbyggnaden av överföringskapacitet inom Sverige
              och som hade stimulerat tillkomsten av ny elproduktion i södra
              Sverige. När det gäller utbyggnaden av överföringskapacitet är
              vi naturligtvis medvetna om och hälsar med tillfredsställelse
              regeringens beslut avseende Sydvästlänken, men det är alldeles
              för sent och alldeles för saktfärdigt.
            </seg>
            <seg n="1d137674">
              När Svenska kraftnät under föregående år bara har använt ungefär
              hälften av den investeringsram som man har fått i statsbudgeten
              är det inte heller så underligt att vi har brist på överföringskapacitet
              i landet. Det behövs en annan och mer handlingskraftig politik
              om vi ska återfå en situation där rättvisa villkor och förutsättningar
              råder för alla, oavsett var i Sverige man bor eller har sitt företag.
            </seg>
            <seg n="78e46227">
              Tyvärr är de två övriga utredningar som tillsatts för att belysa
              konsekvenserna av elmarknadens avregleringar ännu inte klara,
              men vi får säkert anledning att här i kammaren återkomma till
              dem och föra en diskussion och en debatt om elmarknadens funktionssätt
              när de väl kommer. Det ska bli intressant.
            </seg>
            <seg n="0c816f40">
              Fru talman! Energimarknaden utmärks i vissa delar av något som
              kan kallas en oligopolmarknad. Det gäller i första hand på produktionssidan.
              På nätsidan och på handelssidan är mångfalden något större. Dess
              värre är dock inte spelreglerna desamma för alla aktörer. Därför
              yrkar vi socialdemokrater, miljöpartister och vänsterpartister
              bifall till de två motionerna N311 och N343 som handlar om de
              kommunala energibolagens förutsättningar att verka på marknaden.
            </seg>
            <seg n="176b8ee3">
              När det gäller samhällsviktiga funktioner, som energiförsörjningen,
              är vi övertygade om att en mångfald av aktörer i detta sammanhang
              inte bara är bra utan också nödvändigt. Det blir tydligt inte
              minst när det gäller den del av energiförsörjningen som är beroende
              av ledningsbunden infrastruktur. Då krävs det aktörer som har
              en annan och längre placeringshorisont än nästa kvartalsrapport
              för att man ska våga göra långsiktiga investeringar. Dagens lagstiftning
              försvårar och förhindrar, enligt vårt sätt att se det, de samhällsnödvändiga
              utvecklingsbehov som finns inom området.
            </seg>
            <seg n="48a1794c">
              I de motioner som jag har nämnt finns tydliga förslag till lösningar.
              Vi anser att det behövs motsvarande undantag från kommunallagens
              lokaliseringsprincip för all verksamhet som berörs av ledningsbunden
              infrastruktur inom detta område, precis som det i dag finns i
              ellagen. På så sätt ges kommunala bolag, i synnerhet kommunala
              energibolag men också energibolag som drivs som kooperativ eller
              ekonomiska föreningar, möjlighet att på ett aktivt sätt bidra
              till en positiv utveckling när det gäller miljötekniska lösningar
              som ett komplement till statliga och privata företag. Vi är övertygade
              om att det gynnar såväl samhällsutvecklingen i stort som det rena
              konsumentintresset.
            </seg>
          </u>
          <note type="speaker" n="fb730e60">
            Anf. 174 LISE NORDIN (MP):
          </note>
          <u who="lise_nordin_7a122f" xml:id="i-a2ed352dc7f3f007-0" n="e9b235e4">
            <seg n="dfa32acf">
              Fru talman! För att hejda klimatförändringarna behöver vi fler
              som deltar, inte färre. I dag finns det regelverk som förhindrar
              att fler ges möjlighet att delta i energiomställningen. Vi debatterar
              i dag bland annat hur fler människor ska kunna delta genom att
              äga sin egen el och hur de kommunala energibolagen ska kunna användas
              som kraftfulla redskap.
            </seg>
            <seg n="332d1777">
              Det finns många skäl att decentralisera energiproduktionen och
              främja en mångfald av aktörer på energimarknaden. Samhällets sårbarhet
              minskar när energiförsörjningen sprids på många händer. Att ge
              fler människor möjlighet att producera sin egen el är också receptet
              för att öka andelen förnybar energi. Möjligheten att producera
              egen el är förklaringen till varför länder som Danmark och Tyskland
              bygger ut förnybar energi i mycket högre takt än Sverige.
            </seg>
            <seg n="2323029f">
              Det är därför angeläget att skapa ett regelverk som uppmuntrar
              människor att producera egen el. I Tyskland och många andra länder
              i Europa har man ett system med fast pris för mikroproducenter.
              Med ett garanterat fast pris per kilowattimme under flera års
              tid vågar privatpersoner investera eftersom de kan räkna hem sin
              investeringskostnad. I Tyskland äger över två miljoner människor
              sin egen el.
            </seg>
            <seg n="250afb48">
              Miljöpartiet vill att även svenskar ska få sälja sitt elöverskott
              på elnätet. För att göra det möjligt behövs införandet av nettodebitering.
              Ett sådant system innebär att den egenproducerade el som överförs
              till elnätet får kvittas mot den el som förbrukas från elnätet.
              Nettodebitering har debatterats och utretts i Sverige i många
              år. Andra länder i EU har haft systemet länge.
            </seg>
            <seg n="2535d8d7">
              Energibolagen i Sverige börjar tröttna på regeringens passivitet.
              Mälarenergi har nyligen beslutat att från den 1 januari 2012 kommer
              de av deras kunder som tillverkar egen el att få kvitta den mot
              elnätet. Under våren har branschorganisationen Svensk Energi uppvaktat
              Näringsdepartementet med konkreta förslag på hur nettodebitering
              kan införas redan nu och för alla i landet. Många vill dra sitt
              strå till stacken i miljöarbetet och samtidigt tjäna en slant
              genom egen el.
            </seg>
            <seg n="d16ab59c">
              Senast i måndags mötte jag en man som sade att han fortfarande
              väntar på att nettodebitering ska införas så att han kan installera
              solceller på sitt tak. Han sade att han inte förstod varför det
              dröjer, och det gör inte jag heller.
            </seg>
            <seg n="d06ab857">
              Det finns en oroväckande trend att regeringen lägger frågor i
              utredningslådan när man inte kan enas internt. Sverige har varken
              tid eller råd att låta regeringen Reinfeldt bromsa den gröna omställningen.
              Miljöpartiet, Socialdemokraterna och Vänsterpartiet föreslår i
              detta betänkande att lagstiftningen ses över så att människor
              får vara delaktiga och äga sin egen el.
            </seg>
            <seg n="a8a2c7e1">
              Fru talman! Våra gemensamt ägda energibolag är viktiga redskap
              i arbetet mot ett helt förnybart energisystem. De kommunala energibolagen
              som drivs med längre planeringshorisont än nästa kvartalsrapport
              har ofta bättre förutsättningar att utveckla miljötekniska lösningar.
              Satsningar på ny miljöteknik är ofta en kostsam investering som
              kan ta tid att skriva av. Om inte kommunala energibolag tidigt
              satsat på biogas skulle vi troligen inte ha den utveckling av
              biogas som vi ser i dag.
            </seg>
            <seg n="dc56978a">
              Statliga och privata energibolag får i dag verka inom hela Sverige.
              Det får även utländska kommunala energibolag. Ett bolag som ägs
              av en svensk kommun lyder däremot under kommunallagens lokaliseringsprincip
              och får därmed enbart verka inom den egna kommunen. Det finns
              en god tanke bakom att en kommun ska fokusera på verksamhet inom
              det egna territoriet, men när vi nu ser att denna princip begränsar
              samhällsnyttan finns det all anledning att ompröva den. De kommunala
              energibolagen diskrimineras jämfört med andra energibolag, och
              konsekvensen är att vi riskerar att gå miste om miljöteknikutveckling.
              Miljöpartiet, tillsammans med Socialdemokraterna och Vänsterpartiet,
              föreslår därför att lagstiftningen ändras så att kommunala energibolag
              får verka på likvärdiga villkor som statliga och privata bolag.
            </seg>
            <seg n="3369d584">
              Fru talman! Debatten om det här betänkandet ger Sveriges riksdag
              tillfälle att för första gången diskutera införandet av elprisområden.
              Den 1 november 2011 infördes fyra elprisområden i Sverige efter
              beslut av regeringen. Det är beklagligt att vi folkvalda ställdes
              inför fullbordat faktum när det gäller en fråga som har så stor
              betydelse för såväl människors ekonomi som det svenska näringslivets
              konkurrenskraft. Möjligheter till en politisk diskussion i sakfrågan
              samt vilka valmöjligheter som fanns hade varit på sin plats. I
              stället duckar regeringspartierna i frågan. I utskottsmajoritetens
              ställningstagande går inte att utläsa vad allianspartierna tycker
              om införande av elprisområdena. Kanske kan vi här i dag få höra
              vad de här partierna har för åsikt om införandet och vad man avser
              att göra för att hantera konsekvenserna av höjda elpriser i södra
              Sverige.
            </seg>
            <seg n="cc734561">
              Miljöpartiet ser fördelar med principen att skapa incitament
              för ny elproduktion i de områden där efterfrågan är som störst.
              Införandet av elområdena har lett till ett ökat intresse för att
              bygga ut den förnybara elproduktionen i södra Sverige. Utbyggnad
              av lokal och regional produktion leder också till ett effektivare
              energisystem utan de förluster som ofrånkomligen uppkommer i samband
              med överföring av el på långa avstånd.
            </seg>
            <seg n="4bd636f6">
              Miljöpartiet tycker att det är otillfredsställande att elområdesreformen
              skedde så hastigt eftersom konsekvenserna därför inte var tillräckligt
              analyserade. Regeringen tycks sakna en plan för hur man ska stödja
              utbyggnaden av ny elproduktion i södra Sverige. Ett mer genomtänkt
              införande hade inneburit att man med god framförhållning hade
              kunnat bygga ut ny förnybar elproduktion och ny överföringskapacitet.
              Detta hade gjort att prisvariationerna mellan elområdena hade
              minimerats.
            </seg>
            <seg n="c638cd68">
              I södra Sverige finns i dag planer på att bygga ut den havsbaserade
              vindkraften. Denna vindkraft kommer att kunna leverera lika mycket
              el som Barsebäck gjorde före stängning. Denna satsning är därför
              väldigt viktig för att kunna sänka elpriserna i södra Sverige,
              men regeringen låter Försvarsmakten sätta käppar i snurran för
              detta projekt. Sverige skulle i stället gynnas av en regering
              som agerar för att hantera elprisområdenas konsekvenser och som
              tar sitt ansvar och bejakar möjligheten att bygga ut ny elproduktion
              där den behövs som allra mest.
            </seg>
            <seg n="904d4de1">
              Fru talman! Jag står bakom Miljöpartiets samtliga reservationer,
              men för tids vinnande yrkar jag bifall till reservation 6.
            </seg>
          </u>
          <note type="speaker" n="3721f945">
            Anf. 175 LARS ISOVAARA (SD):
          </note>
          <u who="unknown" xml:id="i-683c09215842cc07-8" n="08ba30e6">
            <seg n="81323d47">
              Fru talman! Jag vill börja med att yrka bifall till reservation
              1.
            </seg>
            <seg n="e8416b41">
              Sverigedemokraterna är ett EU-kritiskt parti, och dessutom är
              vi motståndare till överstatlighet. Visst finns det frågor som
              både måste och kan lösas bäst på överstatlig nivå, men grundprincipen
              bör vara att besluten tas på nationell nivå.
            </seg>
            <seg n="01bd2195">
              Jag ser positivt på ett utökat energisamarbete med våra närstående
              grannländer när det gäller såväl produktion som distribution av
              el. Vi har mycket att vinna på att kunna handla med elström och
              således kunna dela på produktionsresurser med våra nordiska grannländer.
              Vårt omväxlande klimat medför att det kan uppstå kapacitetsbrister
              i vissa områden under exempelvis kalla vinterdagar. Att då ha
              fler ben att stå på i form av elleveranser från andra områden
              är positivt ur både säkerhets- och kostnadssynpunkt. Med en mix
              bestående av en stor del vattenkraft, kärnkraft och nu också vindkraft
              på marginalen kan vi konstatera att den svenska elproduktionen
              är så gott som fri från koldioxidutsläpp.
            </seg>
            <seg n="f7994456">
              Vad som däremot är mer oroande är att delar av Europa nu verkar
              överge en stabil elmarknad till förmån för bland annat kol och
              utomeuropeisk gas. Vi bör nog vara medvetna om att utvecklingen
              på den europeiska energimarknaden kan komma att påverka oss negativt,
              både när det gäller elpriser och klimatpåverkan.
            </seg>
            <seg n="f98b7ff4">
              Fru talman! Konkurrens inom olika sorters marknader ska generellt
              bejakas om inte annat talar därför. På just den punkten skiljer
              sig inte energimarknaden i stort från andra marknader. Begränsad
              överföringskapacitet och produktion gör dock att det måste finnas
              möjligheter att bevaka och kontrollera eventuella diskriminerande
              eller konkurrensbegränsande beteenden på el- och naturgasmarknaderna.
            </seg>
            <seg n="19e7d6ed">
              Enligt min mening är kravet på en överstatlig granskning däremot
              tveksamt ur subsidiaritetsperspektiv, och jag anser det således
              vara fullt tillräckligt att övervakningen verkställs och övervakas
              av den nationella tillståndsmyndigheten eller genom bilaterala
              avtal mellan nationella tillståndsmyndigheter.
            </seg>
            <seg n="575b5e9b">
              Fru talman! Några ord om de i november 2011 införda elområdena.
              Det finns väl ingen lösning som är helt perfekt för alla parter
              och aktörer, men i den situation som nu råder, med nedlagda kärnkraftverk
              i södra Sverige och bristfällig överföringskapacitet från norra
              Sverige alternativt Norge till södra Sverige, får man enligt min
              mening acceptera en lösning som denna.
            </seg>
            <seg n="6dbd4e07">
              Visst finns det tidpunkter när prisskillnaden har varit påtaglig
              mellan främst elområde 4 och de andra elområdena, men det totala
              antalet timmar har relativt sett varit få och i huvudsak berott
              på kyliga perioder och aktuell driftstatus på kärnkraftverken.
              När väl Sydvästlänken är i drift kommer förhoppningsvis förhållandena
              att förändras ganska påtagligt. På längre sikt är en höjning av
              produktionskapaciteten i södra Sverige både önskvärd och i allra
              högsta grad eftersträvansvärd.
            </seg>
            <seg n="1507acf3">
              Det finns delar i införandet av den nuvarande modellen som bör
              bevakas extra noga. Då tänker jag på hur den geografiska elområdesindelningen
              i vissa fall har fått en alltför lokal påverkan på elpriset. Det
              finns kommuner där elområdena mer eller mindre har kluvit en kommun
              i två delar. Gislaved är ett exempel.
            </seg>
            <seg n="13547b0e">
              Energimarknadsinspektionen framhåller i sin rapport att det behövs
              ett regelverk för hur elområdena i framtiden kan förändras. Jag
              citerar: Energimarknadsinspektionen bedömer därför att det behövs
              ett regelverk för hur elområden kan ändras i framtiden. Av ett
              sådant bör det exempelvis framgå vilken instans som beslutar om
              nya elområdesgränser, eventuella varseltider samt vilka analyser
              som bör ligga till grund för ett beslut om nya elområdesgränser.
            </seg>
            <seg n="781265f0">
              Det finns därför skäl att återkomma i och bevaka frågan om hur
              eventuella förändringar av elområdena ska kunna utföras.
            </seg>
          </u>
          <note type="speaker" n="259b0f7d">
            Anf. 176 KENT PERSSON (V):
          </note>
          <u who="kent_persson_d7bdf7" xml:id="i-bd747e9cf848a843-0" n="494d20bd">
            <seg n="7c3eabc9">
              Fru talman! För tids vinnande yrkar jag bifall till reservation
              2, men jag står givetvis bakom övriga reservationer från Vänsterpartiet.
            </seg>
            <seg n="f7b91933">
              Reservation 2 handlar om elmarknaden och elmarknadens funktion.
              Det innebär också att de övriga reservationerna som Ingemar Nilsson
              och Lise Nordin har pratat om egentligen ingår i det resonemanget.
            </seg>
            <seg n="99ba25b4">
              Jag ska börja med att läsa upp ett stycke ur budgetpropositionen:
              Målet för elmarknadspolitiken är att åstadkomma en effektiv elmarknad
              som genererar en säker tillgång på el till internationellt konkurrenskraftiga
              priser.
            </seg>
            <seg n="14e654bd">
              Så står det att läsa. Jag tycker att det är väldigt intressant
              att regeringen skriver så och funderar väldigt mycket över hur
              man tänker, vad man har för politik för att åstadkomma detta,
              för det var ju precis det som var tanken när man 1996 avreglerade
              elmarknaden. Det skulle bli bättre konkurrens, fler aktörer och
              lägre priser för kunderna.
            </seg>
            <seg n="c4d9118a">
              Vad är resultatet? Vad kan vi se? Det är sämre konkurrens och
              högre priser. Man måste därför ställa sig frågan hur det har kunnat
              bli på det här sättet.
            </seg>
            <seg n="6db3385c">
              Delvis beror det på prissättningen på elmarknaden, att det är
              den sista, dyraste kilowattimmen som sätter priset för all el.
              Det här blir givetvis extra besvärligt när det uppstår brist och
              man är tvungen att ta till den effektreserv som man har. Det är
              när vi får de här så kallade peakarna framför allt vintertid när
              det har varit extremt kallt de här senaste åren. Då sticker priset
              i väg.
            </seg>
            <seg n="509c0176">
              Produktionspriset för billig vattenkraft är däremot detsamma,
              och det innebär att det blir väldigt höga vinster för våra elbolag
              i dag, framför allt våra tre stora bolag men även andra elbolag.
            </seg>
            <seg n="df58b64b">
              Svenska Dagbladet undersökte förra året hur det såg ut med vinsterna
              hos de tre stora elbolagen i Sverige. Vattenfall hade en vinst
              på 3,2 miljoner per anställd i Sverige, på den svenska marknaden.
              På marknaden ute i Europa hade Vattenfall en vinst på 0,6 och
              0,9 miljoner per anställd. Fortum hade en vinst på 6,4 miljoner
              per anställd här i Sverige.
            </seg>
            <seg n="da669555">
              Det är självklart att det är priset på el som gör de här stora
              vinsterna.
            </seg>
            <seg n="66f6a8ba">
              Man kan jämföra med EDF, det franska energibolaget som är en
              gigant på området. De har produktionsanläggningar runt om i världen,
              dock inte i Norden, och de hade en vinst per anställd på någonstans
              runt 470 000 kronor. Det är klart att när folk ser detta så börjar
              de ställa frågor: Hur kan det här komma sig? Har vi en elmarknad
              som fungerar som den ska? Vad är det som gör att det kan bli sådana
              här skillnader i vinst mellan de stora energibolagen?
            </seg>
            <seg n="dd9d4c01">
              Effektreserven är en sak. Därför tycker jag och Vänsterpartiet
              att det är väldigt olyckligt att vi ska låta marknadens aktörer
              också ta över handhavandet av effektreserven. Det är som att låta
              räven vakta hönsgården. Det förstår ni kanske inte är så lyckat.
              Det var kanske ingen bra liknelse, fru talman, men det dök inte
              upp någon bättre.
            </seg>
            <seg n="fe64ca4f">
              Det är detta vi ifrågasätter i den här motionen. Det hade varit
              bättre att utreda djupare innan man tog det här beslutet, så som
              vi sade när vi fattade beslutet om marknadsaktörerna. Socialdemokraterna
              och Vänsterpartiet var tveksamma till det här. Vi ville se på
              effekterna av det innan det genomfördes. Det hade varit bättre
              att ha ett rörligt pris på elen och sätta ett tak för effektreserven
              för att sedan i stället buda in den för att få någon form av balans
              i det hela. Det är det vi föreslår.
            </seg>
            <seg n="eb1de497">
              I övrigt har vi för att få en bättre fungerande elmarknad lagt
              fram en rad förslag från Socialdemokraterna, Miljöpartiet och
              Vänsterpartiet genom åren. Det handlar om en snabbare utveckling
              och utbyggnad av den förnybara energin. Det handlar om förstärkning
              av elnäten, framför allt inom Sverige, så att man får fram elen
              dit den ska, för det påverkar som vi vet priserna. Det blir extra
              tydligt nu med de olika prisområdena.
            </seg>
            <seg n="4cfd41e1">
              Vi har lagt fram en rad andra förslag som riksdagen har tagit
              till sig och regeringen är tvungen att återkomma om, bland annat
              en genomgång av elmarknaden. Vad är det som har hänt de senaste
              åren?
            </seg>
            <seg n="a5c0e50e">
              Vi har också i diskussioner tagit upp vem som ska stå för kostnaderna
              för utbyggnad av till exempel en vindkraftspark. Det är ett problem.
              Nu har jag läst här att regeringen har för avsikt att möjligtvis
              komma med något förslag för att komma till rätta med det problemet.
            </seg>
            <seg n="469df106">
              Det finns en rad olika saker och förslag som vi från Vänsterpartiet
              har lagt fram för att förbättra situationen.
            </seg>
            <seg n="d533db62">
              Avslutningsvis, fru talman, vill jag säga att jag tidigare har
              hänvisat till en undersökning som Svenska Dagbladet gjorde för
              två år sedan. Det som oroade folk mest vid tiden för den undersökningen
              var elpriset. Det var inte arbetslöshet. Priset på el var det
              första.
            </seg>
            <seg n="24392af1">
              Där har regeringen totalt misslyckats. El är inte vilken vara
              som helst. Energi är inte vilken vara som helst. Utan energi stannar
              Sverige. Det fungerar inte. Därför är det synnerligen olyckligt
              att man låter det hanteras på det sätt som görs i dag. Det behövs
              någon form av reglering.
            </seg>
          </u>
          <note type="speaker" n="8c4cb791">
            Anf. 177 JONAS JACOBSSON GJÖRTLER (M):
          </note>
          <note n="32a9161c">
            Fru talman! Det här betänkandet behandlar dels en proposition,
            dels ett antal motioner och motionsyrkanden från allmänna motionstiden
            i höstas.
          </note>
          <u who="jonas_jacobsson_gjortler_7dd9fd" xml:id="i-4806c027ffe15565-0" n="72891f9f">
            <seg n="4e9ba03d">
              Jag ska börja med att säga några ord om propositionen. I den
              föreslår regeringen vissa ändringar i ellagen och i naturgaslagen.
              Syftet med detta är att genomföra delar av EU:s tredje inremarknadspaket
              för el och naturgas.
            </seg>
            <seg n="e5190eb1">
              Syftet med paketet, som innehåller två direktiv och tre förordningar,
              är att säkerställa en fungerande elmarknad i Europa.
            </seg>
            <seg n="d63359b5">
              Förslaget från regeringen innebär att vissa så kallade samriskföretag
              måste upprätta en övervakningsplan där det ska framgå vilka åtgärder
              som vidtas för att förhindra diskriminerande och konkurrensbegränsande
              beteende gentemot andra aktörer på el- eller gasmarknaden.
            </seg>
            <seg n="257932cb">
              Ett samriskföretag är ett företag som ägs av flera aktörer gemensamt
              och som är inrättat för att genomföra ett regionalt samarbete.
              Syftet är alltså att bättre integrera olika delar av nationella
              marknader eller över gränserna.
            </seg>
            <seg n="9a8d35ab">
              Kravet på att upprätta en övervakningsplan gäller bara om ett
              företag som ingår i ett samriskföretag både bedriver stamnätsverksamhet
              och samtidigt ingår i en koncern som bedriver produktion av eller
              handlar med el.
            </seg>
            <seg n="215936bb">
              I Sverige är detta inte tillåtet, vi har sedan länge separerat
              näten från produktion och handel. Detta är också reglerat redan
              i dag i ellagen och gaslagen. Men eftersom det är tänkbart att
              något eller några företag från andra länder, där detta kan vara
              tillåtet, skulle kunna ingå i ett sådant regionalt samarbete här
              i Sverige behöver ändå dessa lagändringar göras. Det är detta
              och en del annat som föreslås i propositionen.
            </seg>
            <seg n="6b2de17f">
              I sak är detta inga konstigheter och det är inte någonting som
              är politiskt kontroversiellt. Alla partier i utskottet står bakom
              dessa förändringar, bortsett från att Sverigedemokraterna vill
              att övervakningsplanen ska godkännas av en svensk instans i stället
              för en europeisk. Jag har lite svårt att se poängen med det, och
              eftersom vi i Sverige dessutom är skyldiga att implementera elmarknads-
              och gasmarknadsdirektiven finns det heller inget utrymme för den
              typen av egna särlösningar.
            </seg>
            <seg n="67133ffa">
              Fru talman! När det gäller motionerna är det en elmarknadskompott
              som innehåller lite av varje. Det finns allmänna synpunkter på
              hur elmarknaden fungerar. Vi har frågan om elområden, förutsättningarna
              för att ansluta små elproduktionsanläggningar samt reglerna för
              kommunala energibolag.
            </seg>
            <seg n="89dd6cf6">
              Jag tänkte huvudsakligen ägna mig åt elmarknadens funktion och
              avsluta med några ord om elområden.
            </seg>
            <seg n="c75d50c5">
              Målet för elmarknadspolitiken, som Kent citerade ur budgeten,
              är att åstadkomma en effektiv elmarknad med väl fungerande konkurrens
              som ger säker tillgång till el till internationellt konkurrenskraftiga
              priser. Samtidigt ska elmarknaden vara resurseffektiv och miljömässig,
              och prisbildningen ska vara effektiv.
            </seg>
            <seg n="9fa2c7df">
              Vi ser i dag en alltmer integrerad nordisk elmarknad med utökat
              samarbete mellan de nordiska länderna och i hela Europa. De alltmer
              integrerade marknaderna bidrar till att vi successivt får förbättrad
              försörjningstrygghet och stärkt konkurrenskraft.
            </seg>
            <seg n="6037b43f">
              I Sverige har vi från och till kanske framför allt under vintrarna,
              särskilt om det är kallt, ont om vatten i vattenkraftsmagasinen
              och ännu mer om kärnkraften går på halvfart en häftig diskussion
              om höga elpriser.
            </seg>
            <seg n="564a6604">
              Ett problem, som också Energimarknadsinspektionen konstaterat
              i en rapport för något år sedan, är att konsumenternas förtroende
              för elmarknaden är lågt. Troligtvis beror det låga förtroendet,
              åtminstone delvis, på att konsumenterna inte förstår hur elmarknaden
              fungerar. Det konstaterar Energimarknadsinspektionen också i sin
              rapport. Detta vill man därför undersöka vidare, och det görs
              nu också.
            </seg>
            <seg n="8718b7f4">
              Sedan pågår som bekant en utvärdering av elmarknaden, dess funktion
              och avregleringen, där regeringen har uppdragit åt två professorer
              att bland annat analysera vilka faktorer som påverkar och har
              påverkat priset över tid.
            </seg>
            <seg n="bafdde1f">
              Rapporten är inte helt färdig ännu, men jag var på ett seminarium
              för ett par veckor sedan där de här professorerna redovisade en
              del preliminära slutsatser, och deras bedömning är väldigt tydlig:
              Avregleringen har inte lett till högre elpriser.
            </seg>
            <seg n="8cd31a14">
              Sanningen är snarare den att variationerna i elpriset beror på
              andra faktorer: om det är torrt eller vått, om det är kallt, råvarupriser,
              kärnkraftsproblem, införandet av elcertifikat eller priset på
              utsläppsrätter, för att bara nämna några faktorer. Och vi ska
              komma ihåg att politiska beslut, fattade i den här kammaren, ligger
              bakom närmare hälften av det som utgör elpriset mot konsument
              i dag.
            </seg>
            <seg n="7c0fc435">
              Energimarknadsinspektionen kommer från och med 2013 att använda
              en ny marknadsövervakning, med ökad insyn i producenternas budgivning,
              samtidigt som rapporteringsskyldigheten för marknadens olika aktörer
              utökas på en rad områden. Regeringen har avsatt extra medel för
              detta i budgeten. Det finns numera också ett särskilt insynsråd
              på Nord Pool, där tillsynsmyndigheterna i vårt fall Energimarknadsinspektionen
              får ökad insyn i elbörsens verksamhet och funktion.
            </seg>
            <seg n="4fe4b2fb">
              Vi tror inom Alliansen att det är viktigt och att det är bra
              att små producenter av el, till exempel hushåll med egen vindsnurra
              eller solceller, får möjlighet att leverera el till elnätet och
              att man får möjlighet att kvitta levererad el mot köpt el genom
              så kallad nettodebitering. Med ett sådant system stärks konsumentens
              ställning, och den gröna omställningen påskyndas genom bättre
              lönsamhet för förnybara alternativ. Därför ska nu frågan om nettodebitering
              utredas ordentligt. Uppdraget är att lämna ett fungerande förslag
              till regeringen innan sommaren 2013.
            </seg>
            <seg n="fa7e6b82">
              Allt detta genomförs alltså i syfte att få en bättre fungerande
              elmarknad.
            </seg>
            <seg n="31376a2e">
              Fru talman! Sverige delades in i fyra elområden av Svenska kraftnät
              från den 1 november 2011. Indelningen är gjord för att hantera
              de begränsningar i kraftöverföringen som finns mellan landets
              norra och södra delar.
            </seg>
            <seg n="af53e2f8">
              Grundproblemet är att det produceras för lite el i södra Sverige
              där många människor bor, medan det finns massor av el i norra
              delarna av landet där behovet inte är lika stort. Det här problemet
              förvärrades radikalt genom den stängning av Barsebäcks två kärnkraftsreaktorer
              som den dåvarande socialdemokratiska regeringen genomdrev 1999
              och 2005. I ett slag försvann i södra Sverige produktion motsvarande
              ungefär hälften av elbehovet i Skåne.
            </seg>
            <seg n="982ff65c">
              Man kan tycka vad man vill om kärnkraftsavveckling, men det mest
              anmärkningsvärda i sammanhanget är att den dåvarande regeringen
              inte tog ansvar för sitt avvecklingsbeslut. Det hade man nämligen
              kunnat göra genom att sätta fart på utbyggnaden av kraftöverföringskapaciteten
              mellan norra och södra Sverige. Bristerna i det avseendet var
              väl kända sedan länge. Hade det gjorts i samband med avvecklingen
              av den första reaktorn hade den förstärkta ledningskapaciteten
              kunnat vara på plats nu.
            </seg>
            <seg n="2a1fc7ac">
              Nu är det i stället alliansregeringen som har fått hantera de
              problem som skapades av bristen på handlingskraft från tidigare
              S-regeringar. Alliansregeringen har föreslagit, och riksdagen
              har godkänt, rejält ökade investeringsbudgetar till kraftnätsutbyggnaden
              de senaste åren. Det betyder till exempel hela tio gånger mer
              pengar 2012 än 2005. Regeringen har dessutom skyndsamt behandlat
              den ansökan om koncession som Svenska kraftnät lämnat in avseende
              byggandet av den så kallade Sydvästlänken. Den ger kraftigt förbättrad
              överföringskapacitet ned till elområde 4. Godkännande från regeringen
              för den första delen kom nyligen.
            </seg>
            <seg n="00841a48">
              Detta betyder att den tidsplan som Svenska kraftnät har angivit
              ser ut att hålla. Den avgörande delen av Sydvästlänken, den som
              ibland kallas Sydlänken, kan stå klar vid årsskiftet 2014/15.
              Det betyder att elöverföringskapaciteten till elområde 4 ökar
              med 25 procent eller uttryckt i annorlunda termer 1 400 megawatt,
              det vill säga en bra bit mer än de 1 200 megawatt som var Barsebäcks
              maxeffekt.
            </seg>
            <seg n="6f431e73">
              Alla vi som bor i Sydsverige kan bara beklaga att detta inte
              gjorts långt, långt tidigare.
            </seg>
            <seg n="8e7ca422">
              Fru talman! Alliansregeringen tar ansvar för en välfungerande
              elmarknad i Sverige. Genom en rad reformer säkerställs tillförlitlig
              och effektiv försörjning av stabil och miljösmart el till konkurrenskraftiga
              priser till gagn för hushåll och företag i Sverige. I förlängningen
              formar detta en viktig grundpelare för det välstånd vi alla så
              gärna vill ta del av.
            </seg>
          </u>
          <note n="60cbc91c">
            Avslutningsvis vill jag yrka bifall till utskottets förslag i
            betänkandet.
          </note>
          <note n="56f7bfc4">
            I detta anförande instämde Hans Rothenberg, Cecilie Tenfjord-Toftby
            och Boriana Åberg (alla M).
          </note>
          <note type="speaker" n="fda65890">
            Anf. 178 ERIK A ERIKSSON (C):
          </note>
          <u who="erik_a_eriksson_3922f6" xml:id="i-5f291dddd9428529-1" n="7fcc0960">
            <seg n="9759ff07">
              Fru talman! Jag vill säga några ord om betänkandet. Jag yrkar
              bifall till utskottets förslag och avslag på motionerna och reservationerna.
            </seg>
            <seg n="5d34fd0f">
              Propositionen med det långa namnet Tredje inremarknadspaketet
              för el och naturgas vissa genomförandeåtgärder är viktig för det
              europeiska samarbetet, och den är viktig för konsumenterna i Sverige
              och i andra länder. Jag tar min utgångspunkt där.
            </seg>
            <seg n="9be79c24">
              Det hade kanske blivit en bredare energidebatt om det inte endast
              hade varit fråga om inremarknadspaketet. Det är väl gott och väl
              att vi kan ha den i riksdagen. Frågan berör många människor. Om
              vi i dag började från noll och inte hade ett utbyggt kraftnät
              eller produktion skulle det vara spännande att se vad vi skulle
              välja. Där är vi inte i dag.
            </seg>
            <seg n="79e913ff">
              Vi ärver ett system som har funnits ett tag. Utifrån det kan
              man tänka sig att vi behöver göra det bästa möjliga av en sådan
              situation som vi befinner oss i. Har vi de bästa förslagen, och
              driver vi den bästa politiken?
            </seg>
            <seg n="2f21657e">
              Från Centerpartiets sida har vi förfäktat förnybar energi i årtionden,
              och vi tycker att det är viktigt. I samarbetet inom alliansregeringen
              har vi beslutat om en gemensam energipolitik som är bra och viktig.
              Den sätter utgångspunkten i förnybar energi. Ökningen av vindkraft
              har varit mycket stor sedan 2007 fram till i dag. Tidigare talare
              har sagt att det har varit på marginalen, men det är banbrytande
              i vårt gamla land.
            </seg>
            <seg n="705a3cfc">
              Att stärka konsumentens roll och situation sker i flera olika
              lagar. Det är viktigt. Sedan krävs också en översyn över tid.
              Någon har kritiserat att det inte räcker att göra utredningar.
              Ibland får vi en bild av att vi är bäst i världen på att tillsätta
              utredningar det kanske är så men även andra länder gör det. Det
              är viktigt att kunna rekapitulera, ta lärdom och utreda om vi
              är på rätt väg eller inte. För oss är det alldeles avgörande att
              elcertifikaten får verka. Det är en bra modell och ett bra sätt
              att stärka förnybar energi.
            </seg>
            <seg n="22c2622f">
              Numera är det tillåtet, tack vare alliansregeringens initiativ,
              att producera elektricitet som villaägare eller småhusägare. Detta
              var inte möjligt tidigare. Det sker även justeringar som gör att
              det blir mer lönsamt att producera egen elektricitet.
            </seg>
            <seg n="fbfd0fdd">
              Jag tror inte att så många, fru talman, har talat om att spara
              el, men den frågan finns också med. När vi talar om kostnadsökningar,
              vilket område det än må vara, finns det alltid en möjlighet att
              påverka sin egen konsumtion och sitt eget beteendemönster. Det
              är också viktigt. Vi ser till exempel att elintensiv industri
              flyttar verksamhet till andra länder. Vi ser att elkostnader kan
              vara en tung post för ett företag, men det finns också andra poster
              som är tunga för att bedriva verksamhet i Sverige. Men de frågorna
              berör inte det här betänkandet.
            </seg>
            <seg n="e238c6f9">
              Låt mig ändå säga att elcertifikatssystemet är viktigt. Det finns
              flera delar i betänkandet som tar upp systemet. De tas upp i flera
              motioner. Jag tänker inte beröra dem alla, men jag vill nämna
              att nettodebiteringen är viktig. Den är viktig, och vi måste se
              en helhet. Vi har inte den perfekta lösningen, men jag är inte
              alldeles övertygad om att Tyskland har den perfekta lösningen.
              Vi behöver laga efter läglighet på den plats vi befinner oss.
              Vi är otroligt beroende av omvärlden, och Sverige är ett av de
              mer exportberoende länderna i Europa. Därför behöver vi framdeles
              vara kloka. Utbyggnaden av Sydvästlänken är en sådan klok strategisk
              investering som nu kommer att genomföras. Den kommer att flytta
              kraft i landet och kan möta den efterfrågan som finns.
            </seg>
          </u>
          <note type="speaker" n="125e452c">
            Anf. 179 MATS ODELL (KD):
          </note>
          <u who="mats_odell_8b8cfa" xml:id="i-8cac75dff4b30eb8-0" n="33787532">
            <seg n="837d406e">
              Fru talman! Målet med den svenska elmarknadspolitiken är att
              åstadkomma en effektiv elmarknad med en säker tillgång till el
              till konkurrenskraftiga priser. Det innebär bland annat en strävan
              mot ett mer effektivt resursutnyttjande och en vidareutveckling
              av den gemensamma elmarknaden i Norden och i Europa med satsningar
              på harmonisering av regler och utökat samarbete.
            </seg>
            <seg n="32bff7f7">
              Betänkandet handlar också om naturgasmarknaden. Målet är att
              vidareutveckla gasmarknadsreformen så att också verklig konkurrens
              och en effektiv naturgasmarknad kan uppnås.
            </seg>
            <seg n="c5f9cf8b">
              Mina allianskamrater har på ett berömvärt sätt berört stora delar
              av betänkandet, och jag ska undvika upprepningar. I stället ska
              jag säga något om elmarknadens funktionssätt.
            </seg>
            <seg n="523f5ed3">
              I debatten och i motioner från Socialdemokraterna och Vänsterpartiet
              har det förts fram krav på att det ska ske en översyn av konsekvenserna
              av avregleringen av elmarknaden. Så sent som hösten 2011 behandlade
              utskottet en proposition om elmarknadens funktionssätt. Då gjordes
              också bedömningen att insynen och övervakningen av elmarknaden
              bör förstärkas och att det kan finnas behov av en bättre samordning
              av myndigheternas övervakning av elmarknaden. Helt rätt. Detta
              är alltså på gång.
            </seg>
            <seg n="19d5284d">
              Regeringen deklarerade då att man avsåg att utreda frågan vidare.
              På begäran av riksdagen pågår nu en utvärdering av avregleringarna.
              Utvärderingen ska redovisas inom en nära framtid. I sammanhanget
              kan det vara värt att nämna att också Energimarknadsinspektionen
              genomför en översyn av elkundernas förtroende för marknaden.
            </seg>
            <seg n="9b8058e1">
              Utskottets majoritet anser att vi bör avvakta resultaten av utredningarna
              innan vi går vidare. Därför yrkar vi avslag på motionerna från
              Socialdemokraterna och Vänsterpartiet.
            </seg>
            <seg n="ac1a6e57">
              Jag tänker inte säga något om elområdena. Jag tycker att Jonas
              Jacobsson Gjörtler gjorde det på ett utmärkt sätt. Jag instämmer
              i hans anförande i den delen.
            </seg>
            <seg n="b845d2e6">
              Jag ska i stället säga någonting om kommunala energibolag.
            </seg>
            <seg n="0ec6d4ed">
              I en motion från Socialdemokraterna förs det fram krav på en
              översyn av de kommunala bolagens möjligheter att agera på energimarknaden
              också genom undantag från den så kallade lokaliseringsprincipen,
              som innebär att de intressen som kommunen vill tillgodose ska
              vara lokaliserade till kommunen.
            </seg>
            <seg n="d3479bf8">
              Här har regeringen gett Energimyndigheten i uppdrag att titta
              på konkurrensförhållandena på elmarknaden, och utskottet anser
              att vi också här bör invänta utredningens resultat innan riksdagen
              vidtar några ytterligare åtgärder när det gäller frågor om konkurrensförhållandena
              på marknaden för energitjänster, vad gäller både villkoren i allmänhet
              och kommunernas roll i synnerhet.
            </seg>
            <seg n="f559da13">
              När det gäller frågor om den kommunala kompetensen på energiområdet
              konstaterar vi i utskottsmajoriteten att ett vidgat undantag från
              kommunallagens lokaliseringsprincip har föreslagits av den så
              kallade TPA-utredningen. Förslaget har mött kritik, inte minst
              från Konkurrensverket, som har framhållit att det finns risker
              när offentliga aktörer ägnar sig åt affärsverksamhet som snedvrider
              konkurrensen på marknaden och tränger undan privat näringsverksamhet.
            </seg>
          </u>
          <note n="db1dfbd7">
            Med detta, fru talman, vill jag yrka avslag på samtliga motioner
            och bifall till förslaget i utskottets betänkande.
          </note>
          <note n="247ae283">
            Överläggningen var härmed avslutad.
          </note>
          <note n="dd3e6535">
            24 § Bordläggning
          </note>
          <note n="ffb1a471">
            Anmäldes och bordlades
          </note>
          <note n="e2bd8cce">
            25 § Anmälan om interpellationer
          </note>
          <note n="e32382ed">
            Anmäldes att följande interpellationer framställts
          </note>
          <note n="bd9a5315">
            den 23 maj
          </note>
          <note n="322b9312">
            Hillevi Larsson
          </note>
          <note n="322b9312">
            Hillevi Larsson
          </note>
          <note n="322b9312">
            Hillevi Larsson
          </note>
          <note n="322b9312">
            Hillevi Larsson
          </note>
          <note n="18ec235a">
            Eva Sonidsson
          </note>
          <note n="5e3520a6">
            Maria Stenberg
          </note>
          <note n="5e3520a6">
            Maria Stenberg
          </note>
          <note n="c79e3427">
            Interpellationerna redovisas i bilaga som fogats till riksdagens
            snabbprotokoll tisdagen den 29 maj.
          </note>
          <note n="ac5a8360">
            26 § Anmälan om frågor för skriftliga svar
          </note>
          <note n="be1370b8">
            Anmäldes att följande frågor för skriftliga svar framställts
          </note>
          <note n="bd9a5315">
            den 23 maj
          </note>
          <note n="c76c643a">
            Roger Haddad
          </note>
          <note n="d2a85c3e">
            Gunvor G Ericson
          </note>
          <note n="95548a8c">
            Jens Holm
          </note>
          <note n="488ec639">
            Jasenko Omanovic
          </note>
          <note n="e749f898">
            Johan Löfstrand
          </note>
          <note n="ec51aea3">
            Olle Thorell
          </note>
          <note n="a5c7ff47">
            Robert Halef
          </note>
          <note n="fd6e096c">
            Berit Högman
          </note>
          <note n="fe0569fb">
            Frågorna redovisas i bilaga som fogats till riksdagens snabbprotokoll
            tisdagen den 29 maj.
          </note>
          <note n="507057d4">
            27 § Anmälan om skriftliga svar på frågor
          </note>
          <note n="830dc441">
            Anmäldes att skriftliga svar på följande frågor inkommit
          </note>
          <note n="26344e41">
            den 22 maj
          </note>
          <note n="176c8d94">
            Åsa Romson
          </note>
          <note n="7f5ffbd1">
            Monica Green
          </note>
          <note n="bd9a5315">
            den 23 maj
          </note>
          <note n="ce7e48ba">
            Carina Moberg
          </note>
          <note n="bd109405">
            Carina Hägg
          </note>
          <note n="e8de7f54">
            Allan Widman
          </note>
          <note n="9180b248">
            Svaren redovisas i bilaga som fogats till riksdagens snabbprotokoll
            tisdagen den 29 maj.
          </note>
          <note n="358346b8">
            28 § Kammaren åtskildes kl. 20.21.
          </note>
          <note n="087060e1">
            Förhandlingarna leddes
          </note>
          <note n="4609149a">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
