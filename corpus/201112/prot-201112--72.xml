<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--72</head>
          <docDate when="2011-02-17">2011-02-17</docDate>
        </div>
      </front>
      <body>
        <div>
          <note n="9d798da3">
            ﻿
          </note>
          <note n="d74cad2d">
            Riksdagens protokoll
          </note>
          <note n="f3b056c0">
            2011/12:72
          </note>
          <note type="date" n="e1c2db78">
            Fredagen den 17 februari
          </note>
          <note n="ef3e472c">
            Kl. 09:00 - 11:50
          </note>
          <note n="5d45f628">
            1 § Aktuell debatt: Den organiserade brottsligheten
          </note>
          <note type="speaker" n="1b156004">
            Anf. 1 MORGAN JOHANSSON (S):
          </note>
          <u who="morgan_johansson_eeee30" xml:id="i-d48445151f7a7f78-0" n="c4f3fcbd">
            <seg n="301369a3">
              Fru talman! Vi socialdemokrater har begärt denna debatt eftersom
              vi menar att det nu behövs en nationell kraftsamling mot våld,
              mot illegala vapen och mot den organiserade brottsligheten.
            </seg>
            <seg n="b437f2cb">
              Debatten har som alla vet föranletts av de senaste händelserna
              i Malmö. Men jag vill på en gång säga att vi inte betraktar detta
              som en Malmöfråga. För inte så länge sedan hade vi skjutningar
              i Göteborg. Just nu pågår en stor rättegång i Helsingforss tingsrätt
              mot det så kallade Södertäljenätverket. Detta är ingen Malmöfråga.
            </seg>
            <seg n="ae0de18b">
              Den organiserade brottsligheten finns numera dess värre fast
              etablerad över nästan hela Sverige. Det är ingen lokal fråga,
              och det är ingen regional fråga, utan det är en nationell fråga.
              För det krävs ett nationellt ansvarstagande om vi någonsin ska
              kunna klara av att vända denna utveckling. Men det krävs också
              att alla medborgare agerar. Det har man gjort i Malmö.
            </seg>
            <seg n="dc639d37">
              Efter mordet på en 15-årig pojke på nyårsafton arrangerades en
              mycket stor manifestation den största någonsin, tror man, åtminstone
              på mycket länge i Malmö. Det var över 6 000 människor på Stortorget.
              I samband med det gjorde man också en namninsamling. Jag och utskottets
              vice ordförande Johan Linander kommer efter denna debatt att ta
              emot denna namninsamling. Över 7 000 namn har samlats in i Malmö
              mot våld och organiserad kriminalitet.
            </seg>
            <seg n="0e9a3a8a">
              Beskedet, justitieministern, från Malmöborna är mycket tydligt.
              De kräver konkreta åtgärder mot den organiserade brottsligheten
              och mot illegala vapen. Dessa krav ställs med rätta, dels på oss
              i riksdagen men också på er i regeringen. Jag hoppas att dagens
              debatt ska bli både konkret och konstruktiv och att den ska kunna
              leda fram till att vi får se mer av politisk handlingskraft i
              dessa frågor. Det behövs verkligen nu.
            </seg>
          </u>
          <note type="speaker" n="bab019a1">
            Anf. 2 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-654dcad517cb883f-0" n="375d1778">
            <seg n="a23f05d8">
              Fru talman! Jag tackar Morgan Johansson och Socialdemokraterna
              som har begärt denna debatt. Det är självklart att en sådan här
              central fråga måste diskuteras i Sveriges riksdag.
            </seg>
            <seg n="82f910e0">
              Jag delar uppfattningen att detta är en nationell fråga. Redan
              2007 tog vi från alliansregeringen initiativ till en nationell
              mobilisering mot grov organiserad brottslighet. Det uppenbara
              behov som vi såg var att säkerställa förmågan att bekämpa denna
              brottslighet i hela landet. Vi hade då under en följd av år kunnat
              se en utveckling med kriminella grupperingar som etablerade sig
              över landet. I storstäderna hade man sedan ett antal år byggt
              upp förmågan att göra insatser, men förmågan behövde utvecklas,
              och den behövde framför allt finnas på fler håll.
            </seg>
            <seg n="9433407c">
              Då, i november 2007, hade vi precis skakats av att en åklagare
              i Trollhättan fått sitt hem skadat av en bomb. Det var ren tur
              att ingen människa skadades fysiskt. Alla vi som har följt med
              i denna diskussion vet att detta bara var en händelse och att
              det är en lång historia före det med rader av incidenter. Problem
              har vi alltså haft länge.
            </seg>
            <seg n="2011fe0c">
              Sedan denna mobilisering har mycket hänt. Jag menar att vi i
              dag är betydligt kunnigare, mer kraftfulla och samlade när det
              gäller att möta denna typ av mycket allvarlig kriminalitet än
              vad vi var sju, åtta eller tio år sedan.
            </seg>
            <seg n="04d43b0b">
              Hur ser det ut i dag? Låt mig utgå från Rikskriminalpolisens
              senaste lägesbild som kom i november förra året. Den grova organiserade
              brottsligheten i Sverige är inte en enhetlig struktur. I Sverige
              finns aktörer som är aktiva på flera kriminella marknader, som
              driver företag och som på otillåtna sätt påverkar exempelvis rättsprocesser.
            </seg>
            <seg n="d2538036">
              Under de senaste åren har det varit flera uppgörelser i form
              av skjutningar och sprängningar med dödlig utgång bland kriminella.
              Allt oftare sker de i offentlig miljö med stor risk för allmänheten.
              Personer inom den organiserade brottsligheten söker konstant nya
              möjligheter för att öka sina illegala vinster.
            </seg>
            <seg n="50d1751b">
              Kriminella nätverk är olika och baseras på geografi, etnicitet,
              medlemskap och/eller byggs upp utifrån behov av specialkunskaper
              och förtroende eller rädsla mellan individer. Det är en ganska
              brokig samling vi har att göra med.
            </seg>
            <seg n="f3658e98">
              Verksamheten är multikriminell. Det handlar om narkotikaförsäljning,
              bedrägerier, rån, utpressning, seriebrott, försäljning av smuggelvaror
              med mera. I många fall har brottsligheten koppling till internationella
              kriminella nätverk.
            </seg>
            <seg n="6ad9352c">
              Mobiliseringen mot den grova organiserade brottsligheten innebär
              i dag att vi har en tydlig förstärkning av såväl de allmänna som
              de specialiserade resurserna inom rättsväsendet, men och det är
              viktigt många andra myndigheter som Skatteverket, kronofogden,
              Försäkringskassan, Tullverket och kommunerna är med i arbetet
              på nationell nivå. I de regionala underrättelsecentrumen och i
              olika lokala grupper finns insatser också för att förebygga rekrytering
              och störa olika verksamheter där bland annat svarta pengar tvättas
              vita.
            </seg>
            <seg n="f9850e87">
              Tiden medger inte att jag redovisar det arbete och de goda resultat
              som GOB-insatserna har gett de senaste tre åren. Däremot är det
              uppenbart att det finns mer att göra. Det är också Brås poäng
              i den utvärdering som görs. Det har blivit mycket bättre. Vi har
              kommit en bra bit på väg, men det finns en rad utmaningar framöver.
            </seg>
            <seg n="8aab20b4">
              Just nu det är naturligtvis bakgrunden till dagens debatt pågår
              en nationell kraftsamling mot grova brott i Malmö. Bakgrunden
              är bland annat åtta dödsskjutningar på mycket kort tid med all
              den oro och alla de problem som det medför.
            </seg>
            <seg n="3381c42d">
              Inte ens en storstadsmyndighet som den i Skåne har de personella
              resurser som krävs efter åtta allvarliga dödsskjutningar. Därför
              har särskild personal från Rikspolisstyrelsen, Rikskriminalpolisen
              och poliser från ett tiotal andra myndigheter satts in i arbetet
              för att utreda brotten men också för att skapa förutsättningar
              för ett långsiktigt arbete mot allvarlig kriminalitet i Malmö
              och Skåne. Omkring 250 poliser arbetar nu i en särskilt inrättad
              organisation med just detta.
            </seg>
            <seg n="d97fedd7">
              Debatten med anledning av det som har hänt i Malmö har varit
              omfattande. Självklart är detta något som oroar och engagerar.
              Men en sak har jag noterat, nämligen att debatten inte präglas
              av påståenden om att vi har för få poliser eller att polisen inte
              har tillräckliga resurser. Ingen har heller nu ifrågasatt att
              regeringen har sett till att straffen för grova våldsbrott har
              skärpts.
            </seg>
            <seg n="b5b7a202">
              En fråga som självklart är aktuell i sammanhanget gäller vapenanvändningen
              och vår vapenlagstiftning. Den illegala vapenanvändningen är ett
              stort problem. Vi har en relativt restriktiv lagstiftning. Men
              regeringen kommer inom kort med förslag som bland annat innebär
              att betydligt fler vapenbrott direkt ska rubriceras som grova
              och leda till fängelse. Sedan den 1 juli har vi nya regler för
              att motverka illegal tillverkning och handel med vapen. Tullen
              och Rikskriminalpolisen har ett uppdrag att arbeta för att kartlägga
              införseln av vapen. Vi har också aviserat en översyn av påföljderna.
              Kort sagt finns det mycket att göra också på detta område.
            </seg>
            <seg n="23b812da">
              Det är min bestämda uppfattning att den grova organiserade brottsligheten
              ska bekämpas uthålligt och med kraft. Jag ser fram emot denna
              debatt och hoppas på många goda bidrag till hur vi ska gå vidare
              i detta arbete.
            </seg>
          </u>
          <note n="f1c4bd27">
            I detta anförande instämde Jan R Andersson, Olof Lavesson och
            Patrick Reslow (alla M).
          </note>
          <note type="speaker" n="b590d1e7">
            Anf. 3 MORGAN JOHANSSON (S):
          </note>
          <u who="morgan_johansson_eeee30" xml:id="i-d48445151f7a7f78-1" n="c4f3fcbd">
            <seg n="91b34fe2">
              Fru talman! Jag tackar justitieministern för hennes redogörelse
              för vad ni gjort. Jag tror att vi kan vara överens om att det
              är en del som har gjorts men att det inte på långa vägar räcker.
            </seg>
            <seg n="af8c8790">
              När man slår upp tidningar nu för tiden känns det ibland som
              att kliva in i en amerikansk gangsterfilm. Var och varannan vecka
              läser vi om skjutningar på öppen gata, rena avrättningar. Vi kan
              läsa om restaurangägare som råkar ut för beskyddarverksamhet.
              Vi kan läsa om människor som har råkat anlita byggbolag för att
              bygga om huset vilka i sin tur är kopplade till olika kriminella
              nätverk, och när man inte är nöjd med hur bygget gjorts och därmed
              inte vill betala råkar man i klorna på Hells Angels, Bandidos
              eller något annat av de gängen. De finns där, överallt. Vi läser
              om hur de hotar målsägande, vittnen, åklagare och poliser på ett
              sätt som vi inte har sett tidigare, hur utpressningsbrotten ökar
              och hur övergreppen i rättssak ökar.
            </seg>
            <seg n="da9a7727">
              Jag sade tidigare att skjutningarna i Malmö inte är en Malmöfråga
              utan en del av ett nationellt mönster och att det just därför
              behövs nationella insatser. Det är regeringen som måste leda det
              arbetet, både när det gäller att förebygga brotten och när det
              gäller att bekämpa brotten.
            </seg>
            <seg n="bbf8ff6c">
              Vi socialdemokrater vill därför i dag presentera ett program
              i sju punkter för vad vi tycker att regeringen ska göra ytterligare.
              Det är inget heltäckande program men exempel på åtgärder som vi
              menar att regeringen ska återkomma till riksdagen med omedelbart.
            </seg>
            <seg n="23f8ae45">
              För det första vill vi att regeringen stärker den nationella
              styrningen av polisens arbete mot organiserad kriminalitet. Brottsförebyggande
              rådet har påpekat att det brister i den styrningen. Vi vill också
              att ni anslår mer medel till Rikskriminalpolisens centrala arbete.
              Där har vi ett förslag i vår budgetmotion som ni omedelbart kan
              ta till er.
            </seg>
            <seg n="0fee7a45">
              För det andra vill vi att ni inrättar en nationell samordnare
              för det brottsförebyggande arbetet på kommunal nivå. Det sker
              mycket bra ute i kommunerna, men ni har ju lagt ned större delen
              av det nationella stödet till allt brottsförebyggande arbete på
              kommunal nivå, till exempel Mobilisering mot narkotika och Alkoholkommittén
              som fanns tidigare. Går vi ytterligare en bit tillbaka hade vi
              under den socialdemokratiska tiden mycket bättre nationellt stöd
              och utvärdering av olika brottsförebyggande åtgärder på kommunal
              nivå.
            </seg>
            <seg n="130eb001">
              För det tredje vill vi att ni lägger fram förslag om höjda straff
              för grovt vapenbrott. Vi vill att ni gör det möjligt att telefonavlyssna
              dem som misstänks för grovt vapenbrott. När det gäller vapenfrågan
              är problemet inte längre att hålla koll på de legala vapnen. Hittills
              har insatserna handlat väldigt mycket om att kontrollera jägarnas
              eller skyttarnas vapen, men det är inte det som är problemet.
              Det handlar inte om licensfrågor. De organiserade kriminella gängen
              söker inte gärna licens för sina vapen. Det handlar om att inrikta
              åtgärderna mot de illegala vapnen och mot de organiserade kriminellas
              användning av illegala vapen.
            </seg>
            <seg n="e6a00a76">
              För det fjärde vill vi att ni ger tullen ett tydligt uppdrag
              att prioritera också vapensmuggling, precis som alkohol, narkotika
              och tobak. Ni har inte ens skrivit in i regleringsbrevet att tullen
              ska prioritera vapensmuggling. Vi vill att ni utreder och ger
              tullen möjlighet att kontrollera ID-handlingar för personer som
              tas ut vid tullkontroll. De flesta människor tror nog att det
              redan är så, men tullen har alltså inte ens rätt att kontrollera
              ID-handlingar hos dem som fastnar i tullfiltret.
            </seg>
            <seg n="be39443c">
              För det femte vill vi att ni utreder en utslussningspeng i kriminalvården.
              I ett läge när gängkriminaliteten blir ett allt större problem
              är det än viktigare att man när man släpps ut från sitt fängelsestraff
              fångas upp av samhället med en bostadsinsats, med en insats med
              utbildning eller arbete så att man inte bara ställs utanför grindarna
              med en plastpåse. Här måste staten ta ett mycket större ansvar.
            </seg>
            <seg n="60665658">
              För det sjätte vill vi att ni utreder möjligheten att öka kvaliteten
              i LVU-omhändertagandena, det vill säga de insatser vi har för
              att till exempel ta en del av dessa tonårskillar som är på väg
              ut i allvarlig kriminalitet och som ibland leder de här gängen.
              Under vår tid i regeringsställning hade vi det vi kallade MVG-projektet
              där vi gick in med statliga pengar och hjälpte kommunerna med
              LVU-omhändertagandena. På det sättet fick kommunerna också bättre
              resurser att sätta in sociala insatser. Detta projekt fick väldigt
              bra utvärdering av Socialstyrelsen då, men ni lade ned det nästan
              så fort ni hade tillträtt.
            </seg>
            <seg n="eeb79451">
              För det sjunde vill vi att ni klargör vad som gäller för polisens
              infiltrationsverksamhet. Det kan vara ett effektivt medel för
              att komma in i de kriminella gängen och avslöja dem. Problemet
              är att det inte längre finns några tydliga och klara regler för
              vad polisen får och inte får göra i denna verksamhet. Det är i
              dag ett mycket stort problem. Här finns en utredning på ditt bord,
              justitieministern, som du dess värre inte har gått vidare med.
            </seg>
            <seg n="63b2e217">
              Här har vi alltså en rad konkreta åtgärder sju punkter. Jag tycker
              att justitieministern ska börja arbeta med dem omedelbart. Vi
              har naturligtvis många fler idéer; det här var bara ett axplock.
              Vi kommer från vår sida att vara konstruktiva för att hitta ännu
              mer av konkreta insatser för att bekämpa den organiserade kriminaliteten.
              Vi kommer att göra vårt från oppositionens sida, men då måste
              också regeringen ta sitt ledningsansvar och vara mycket mer aktiv
              än vad man hittills har varit.
            </seg>
          </u>
          <note n="0995a289">
            I detta anförande instämde Mattias Jonsson (S).
          </note>
          <note type="speaker" n="338c4f46">
            Anf. 4 MARIA FERM (MP):
          </note>
          <u who="maria_ferm_75a60e" xml:id="i-95976f285b9dabef-0" n="66451ba4">
            <seg n="275c7cdb">
              Fru talman! Anledningen till att vi i dag debatterar den grova
              organiserade brottsligheten är bland annat den allvarliga situationen
              i Malmö. Många skjutningar som verkar vara kriminella uppgörelser
              har skett på kort tid. Detta har väckt många känslor och satt
              i gång en debatt om såväl vapenlagstiftning och tillgången på
              illegala vapen som problemen med att få vittnen att ställa upp
              och vittna och problemen med den svarta ekonomin i Malmö.
            </seg>
            <seg n="472dee8e">
              Miljöpartiet vill att vi både agerar här och nu för att polisen
              på ett bättre sätt ska kunna arbeta mot den grova organiserade
              brottsligheten och samtidigt vidtar åtgärder som slår undan grogrunden
              för kriminalitet genom att minska fattigdomen, arbetslösheten
              och den sociala utsattheten i samhället. Båda dessa perspektiv
              behövs för att ta ansvar för den uppkomna situationen. Att ensidigt
              fokusera på det ena är inte tillräckligt.
            </seg>
            <seg n="5fcd5aa6">
              Diskussionen har stundtals varit alldeles för uppskruvad. Malmö
              har demoniserats, och på flera olika håll har fokus verkat ligga
              på att skylla ifrån sig. Detta är verkligen inte läge att diskutera
              vem som bär skuld för vad som har hänt. Det är nu som det krävs
              att alla parter tar sitt ansvar för att göra situationen bättre.
            </seg>
            <seg n="bd3b64da">
              Grogrunden för kriminalitet ligger i olösta underliggande samhällsproblem
              som ojämlikhet, segregering, fattigdom, arbetslöshet, psykisk
              ohälsa, missbruk och barnfattigdom. Dessa faktorer är ett hot
              mot människors trygghet och på sikt även mot demokratin.
            </seg>
            <seg n="c9d611b4">
              Grunden i en grön kriminalpolitik handlar därför om att en solidarisk
              hållbar politik skapar ett tryggt och humant samhälle. Vi vill
              se förebyggande och reparativa åtgärder snarare än repressiva.
            </seg>
            <seg n="edf62410">
              Under den här debatten kommer jag att presentera gröna förslag
              för att komma till rätta med de problem vi ser med våld och vapen,
              både åtgärder för att stävja utvecklingen här och nu och åtgärder
              för att långsiktigt skapa ett samhälle där grogrunden för kriminalitet
              minskar och framtidstron och livsmöjligheterna ökar.
            </seg>
            <seg n="ae0139db">
              Vi gröna vill rusta upp miljonprogrammet för att skapa trygga
              boendemiljöer. Vi vill se en nationell handlingsplan för att minska
              barnfattigdomen eftersom det behövs ett sammanhållet politiskt
              arbete kring frågan. Vi vill satsa på utbildning så att en fjärdedel
              av dagens unga inte ska gå ut gymnasiet utan gymnasieexamen utan
              kan få fler chanser att skaffa sig den avgörande kompetensen för
              arbetsmarknaden. Vi vill bryta den negativa trenden med fler unga
              arbetslösa och se till att ge unga jobb och framtidstro genom
              till exempel traineeprogram i välfärden och sänkta arbetsgivaravgifter.
            </seg>
            <seg n="f3b026e7">
              Det som behövs så snart som möjligt är en ny vapenamnesti. Miljöpartiet
              har krävt en ny vapenamnesti länge nu och anser att den bör genomföras
              så snart som möjligt. Det finns alltför många illegala vapen i
              omlopp, och tillgången på vapen är något som utan tvekan bidrar
              till fler och mer allvarliga brott.
            </seg>
            <seg n="a00dd91e">
              Den förra vapenamnestin var lyckad och gjorde att många tusen
              vapen lämnades in, även från kriminella. Det är hög tid att genomföra
              en ny amnesti, och jag har hittills inte hört någon bra förklaring
              från justitieministern till varför denna åtgärd behöver dröja.
              Jag vill därför uppmana regeringen att sjösätta den reformen snarast
              och inte dra ut på det till våren 2013.
            </seg>
            <seg n="18314c1c">
              Miljöpartiet kan också i samband med en vapenamnesti tänka sig
              att se över och skärpa straffen för vapenbrott, inte minst då
              personer kopplade till gäng fått lägre straff för vapeninnehav
              eftersom deras gängtillhörighet setts som en förmildrande omständighet.
            </seg>
            <seg n="77744c86">
              Det har dock varit ett alldeles för ensidigt fokus på just skärpt
              vapenlagstiftning. Det är naivt att tro att en skärpt vapenlagstiftning
              skulle lösa alla problem. Hårdare straff är inte vägen framåt.
              Det bekräftas av all kriminalforskning. Hårdare straff avskräcker
              inte människor från att begå brott. Högre straff generellt leder
              alltså inte till lägre brottslighet. Jerzy Sarnecki, professor
              i kriminologi vid Helsingforss universitet, påpekar i en aktuell
              intervju för Second Opinion att lagändringar vanligtvis har en
              marginell betydelse.
            </seg>
            <seg n="b1fcb7d0">
              Det finns ett visst samhällsklimat och en viss politik som skapar
              optimism, självförtroende och framtidstro hos människor och ett
              annat som skapar oro, otrygghet och fördomar. När barnfattigdomen
              och trångboddheten är utbredd, när människor växer upp med missbrukande
              föräldrar och när ungdomar inte klarar gymnasiet eller, om de
              klarar gymnasiet, inte får ett jobb då är den kriminella vägen
              inte lika avlägsen. Vi vill vända utvecklingen och bygga ett mer
              inkluderande samhälle.
            </seg>
            <seg n="dfc83956">
              (Applåder)
            </seg>
          </u>
          <note type="speaker" n="c4cd5646">
            Anf. 5 JOHAN PEHRSON (FP):
          </note>
          <u who="johan_pehrson_6b4d75" xml:id="i-4c775539e175ec4d-0" n="a691ab1c">
            <seg n="b7d99b40">
              Fru talman! Folkpartiet menar att det är lika viktigt att vi
              är energiska i arbetet för att minska utanförskap och segregation
              som vi är tydliga när det gäller vår övertygelse om att de människor
              som i dag ägnar sig åt grov kriminalitet som dödar och förstör
              livet för andra människor kommer att mötas av en rättsstat som
              ser till att de skyldiga faktiskt kommer att låsas in.
            </seg>
            <seg n="94652738">
              Det finns mindre geografiska områden eller grupperingar av personer
              i Sverige där svensk lag inte gäller fullt ut. Där den svenska
              rättsordningen har gått ut har en annan gått in, nämligen våldets
              rättsordning. Överst i denna våldets rättsordning finns en grov
              organiserad brottslighet som sätter upp sina egna regler. Här
              är man såväl åklagare och försvarare som domstol, helt på egen
              hand. Man tvekar inte att döda om man känner för det.
            </seg>
            <seg n="bd1e2c5c">
              Verksamheten går ut på att sälja sprit, cigaretter, narkotika
              och kvinnor, att utpressa, sälja vapen och ägna sig åt den kriminalitet
              som för stunden ger de största vinsterna. Folkpartiet kan denna
              dag tyvärr konstatera att den här utvecklingstrenden har varit
              långvarig, liksom den mångåriga svenska flatheten mot grova brott
              och dess drivande aktörer.
            </seg>
            <seg n="ded094de">
              Folkpartiet och regeringen identifierade detta tidigt, när vi
              tillträdde 2006. Vi identifierade det faktiskt långt före det
              och har bedrivit opinion för att driva på utvecklingen och komma
              vissa steg på vägen. Direkt vid tillträdet satte vi i gång med
              en ökning av de polisiära resurserna. Vi kraftsamlade polisen
              i insatsen mot grov organiserad brottslighet. Vi fortsatte att
              utveckla de straffprocessuella tvångsmedel som är nödvändiga för
              att bekämpa mycket grova brott och för att kunna slå enklare och
              bättre mot deras pengar.
            </seg>
            <seg n="94ba3493">
              Vi satte också i gång med nya åtgärder för att kunna gripa in
              tidigare och tydligare mot unga kriminella. Vi har dessutom skärpt
              upp straffvärdena för grova brott och organiserade brott. Frågan
              är dock om det är tillräckligt. När det gäller barn som har varit
              inlåsta på grund av mord, rån och andra grova brott har vi skärpt
              upp utslussningen för just den slutna ungdomsvården. Vi har skärpt
              straffen för övergrepp i rättssak.
            </seg>
            <seg n="9264e6eb">
              Man kan konstatera, fru talman, att mycket är gjort, men mer
              finns att göra. Läget är allvarligt. Människors liv förstörs,
              och drömmar krossas i Malmö och på annat håll. Detta är nämligen
              en nationell fråga. Vi vet också att det är de människor som redan
              är mest utsatta som alltid drabbas värst. Förutom en våldsspiral
              ser vi även att allt yngre människor dras in i den grova brottsligheten.
              I alla fall känner jag som liberal en depression när man ser elvaåringar
              springa runt med kniv och råna folk på gatorna. Detta är en signal
              om en i vissa delar social kollaps.
            </seg>
            <seg n="7a7256fa">
              Det är inte för inte vi just nu ser den största svenska polisinsatsen
              någonsin i Malmö. Resurser pumpas in, och mer finns redo. Det
              finns faktiskt inte några ekonomiska begränsningar. Jag tycker
              att justitieministern har helt rätt när hon understryker att det
              inte är detta som åberopas. Det är andra saker man tycker saknas.
            </seg>
            <seg n="f0edaa20">
              Även om Malmö just nu är i fokus är dock utmaningen nationell.
              Vad är det då som behöver göras? Jag vill understryka att det
              är individer som bär ansvaret. Det är personer högt upp i näringskedjan
              av den grova organiserade brottsligheten som bär ansvaret, inte
              någon annan. De vet vad de gör, och de väljer att göra detta.
              De väljer att strunta i den svenska lagstiftningen och att inte
              bry sig om andra människor.
            </seg>
            <seg n="f04b6431">
              Stat och kommun måste dock också kunna göra mer. Näringslivet
              kan göra mer, och ideella föreningar kan göra mer. Jag ska nu
              fokusera något på vad jag och Folkpartiet tror kan vara viktigt
              att vi håller på med här i riksdagen. Det är ändå så att vi måste
              lämna käbblet bakom oss vem som har gjort vad och vilket projekt
              som var bra och se framåt. Mycket är gjort, men mer finns att
              göra.
            </seg>
            <seg n="92f52583">
              Här har nämnts saker som jag tycker är viktiga. Det är den svenska
              polisen jag tycker att det är viktigt att polisen blir mer kraftsamlad.
            </seg>
            <seg n="bbc597d6">
              Jag tycker också att det är viktigt att vi ser att det projekt
              mot grov organiserad brottslighet som pågår i Malmö sedan i början
              av januari, det så kallade Projekt Alfred, så småningom kan övergå
              i en permanent nationell satsning mot grov organiserad brottslighet
              över hela landet. Dessa nätverk jobbar nämligen i hela Sverige.
              Det är inte avdelat till en viss storstad eller en viss region.
              Vänd på det! Skulle den nationella enheten mot grov organiserad
              brottslighet mot förmodan bli sysslolös kan vi väl använda den
              i framtidens polisdistrikt, polisregioner eller hur vi nu ser
              på den operativa polisorganisationen i framtiden.
            </seg>
            <seg n="1c4b9987">
              Jag tycker också att det är viktigt att vi pratar om polisens
              kompetens. Fler analytiker, fler psykologer och fler tekniker
              behövs inte bara fler poliser.
            </seg>
            <seg n="20fbd5af">
              Vi måste våga prata om det Morgan Johansson tog upp, nämligen
              frågan om metoder. Det är tyst i våra rättssalar. Dessa grupperingar
              är ofta väldigt slutna. Se till att vi använder metoder som kan
              få fram bevis! Jag menar att vi måste använda oss mer av bevisprovokation
              än vad som i dag är möjligt.
            </seg>
            <seg n="f3746c7c">
              Se till att rabattsystemet ses över! Det är väl rimligare att
              ge rabatt till människor som talar sanning i domstol än att vi
              ger stora rabatter för många brott. Vi skulle kunna vända på dessa
              incitament, åtminstone på försök.
            </seg>
            <seg n="dc3c6b8d">
              Jag menar också att de skärpningar vi har gjort på straffvärdet
              har varit riktiga. Det kan dock ifrågasättas om det fortfarande
              är för billigt att begå grova brott i Sverige.
            </seg>
            <seg n="3fe2608c">
              Fru talman! Jag kommer att återkomma med ytterligare förslag,
              men kom ihåg att vi måste vara lika övertygade i arbetet mot detta
              som de grova kriminella!
            </seg>
            <seg n="dfc83956">
              (Applåder)
            </seg>
          </u>
          <note type="speaker" n="0d57ded8">
            Anf. 6 JOHAN LINANDER (C):
          </note>
          <u who="johan_linander_d5de22" xml:id="i-c2dc58968fdd351a-0" n="902bbf72">
            <seg n="12157ee6">
              Fru talman! Vi är många som är djupt berörda av den kriminalitet
              som har drabbat Malmö under de senaste månaderna. Det har varit
              närmast chockerande att gång på gång få höra att ytterligare en
              person har blivit skjuten till döds. Givetvis går tankarna till
              alla dem som mist en bror, ett syskon, en far eller en vän.
            </seg>
            <seg n="9da4607c">
              Ännu vet vi ganska lite om vad som ligger bakom de åtta mord
              med skjutvapen som har begåtts i Malmö under de senaste nio månaderna.
              Det sitter häktade för två av morden, och det finns saker som
              tyder på att detta är uppgörelser mellan kriminella nätverk. Det
              är dock polis och åklagare som utreder vad som har hänt, och jag
              tycker inte att vi ska dra för snabba slutsatser.
            </seg>
            <seg n="f8a81e7d">
              Även om jag tycker att man kan ifrågasätta om inte den polisiära
              storsatsningen kom lite väl sent är jag som rättspolitiker och
              skåning glad för den förstärkning polisen i Malmö och Skåne nu
              fått och som är den största i Sverige. Det finns nu goda förutsättningar
              för att utreda morden och kanske framför allt skapa ett tryggare
              Malmö. Det viktiga är nämligen att rättssamhället aldrig får böja
              sig för de kriminella gängen. Det kommer att krävas stora insatser
              under lång tid, men resultatet måste bli att ett stort antal av
              de kriminella i dessa gäng ska sitta bakom lås och bom.
            </seg>
            <seg n="d414a2b5">
              Samtidigt som polisen gör sin insats måste vi från lagstiftningssidan
              göra vår insats, och de kommunala företrädarna måste klara sin
              insats. Lagstiftningsmässigt behövs en skärpt vapenlagstiftning.
              Vi har tidigare hört flera tala om detta, och jag håller med om
              att vi behöver en skarpare vapenlagstiftning. Jag vill också se
              en ny vapenamnesti. Mycket av detta är på gång, men det återstår
              ytterligare förändringar att göra, till exempel vad gäller straffskalan
              för grova vapenbrott.
            </seg>
            <seg n="8ca8aac0">
              Samtidigt måste man vara ärlig och säga att en skärpt vapenlagstiftning
              knappast skulle ha hindrat eller skulle komma att hindra att mord
              begås. Det är viktigt att få bort vapen från gatan och från samhället
              i stort, men den som är beredd att mörda är knappast speciellt
              rädd för att dömas för vapenbrott.
            </seg>
            <seg n="26693ddf">
              När det gäller de sociala insatser som behövs till Malmö är det
              tyst från den socialdemokratiska sidan. Och alla ni som lyssnar
              ska veta att när vi normalt i den här kammaren diskuterar brukar
              Socialdemokraterna, liksom Miljöpartiet nu i dag och även Vänsterpartiet,
              ständigt tala om sociala insatser i stället för fler poliser och
              skärpt lagstiftning.
            </seg>
            <seg n="adb4b345">
              Vi från Centerpartiet och Alliansen talar kanske lite oftare
              om krafttag mot brottsligheten. Men i det här fallet är det märkligt
              tyst från Socialdemokraterna vad gäller sociala insatser. Och
              det är väl inte svårt att gissa att det beror på att Socialdemokraterna
              har haft ansvar för Malmö i snart två decennier, ett ansvar som
              Socialdemokraterna tillsammans med sina samarbetspartner i Vänsterpartiet
              och Miljöpartiet inte har klarat av att ta.
            </seg>
            <seg n="bf261a61">
              Man måste tyvärr säga att den sociala situationen i delar av
              Malmö är katastrofalt dålig. Få vuxna har jobb att gå till. Det
              är usla skolresultat. Färre än hälften som lämnar grundskolan
              har godkända betyg i vissa skolor. Det är ett mycket stort utanförskap
              och i delar också en hemsk boendesituation.
            </seg>
            <seg n="4a9e0552">
              Det är svårt att jämföra storstäderna med mindre städer eller
              landsbygdskommuner, men hur man än tittar på statistiken har ansvariga
              i Malmö misslyckats på ett sätt som man inte har gjort i till
              exempel Göteborg eller Helsingfors. Det är ju olika politiska
              majoriteter i de här städerna. Jag tror inte att det beror på
              vilken politisk majoritet det är, men i Helsingfors hade 89 procent
              behörighet till gymnasiet, i Göteborg 87 procent men i Malmö bara
              78 procent 10 procentenheter lägre. Varför är det så? Denna statistik
              kommer från Sveriges Kommuner och Landsting.
            </seg>
            <seg n="4b329753">
              Att inte vara behörig till gymnasiet är ingen ursäkt och inget
              försvar för att begå brott. Men vi vet att ungas utanförskap är
              en stor riskfaktor för ökad brottslighet.
            </seg>
            <seg n="7ac5908f">
              När det gäller Malmö kvittar det egentligen vad man jämför. Om
              man jämför andelen förvärvsarbetande, skattekraften, andel med
              försörjningsstöd, skolresultat och andel som fullföljer gymnasieskolan
              hamnar tyvärr Malmö i bottenskiktet i landet.
            </seg>
            <seg n="73b26b8d">
              Malmö stad och ansvariga politiker där måste klara sitt ansvar
              för den sociala situationen för att på det sättet få bort grogrunden
              för rekrytering till kriminella gäng. Annars riskerar polisens
              insatser och lagändringarna att endast få en tillfällig effekt
              tills de här gängen åter har byggt upp sina styrkor.
            </seg>
            <seg n="81069403">
              Jag återkommer till Socialdemokraternas sjupunktsprogram i nästa
              inlägg. Jag tycker att det där finns en del intressant att kommentera.
            </seg>
          </u>
          <note type="speaker" n="e91dbcb6">
            Anf. 7 KENT EKEROTH (SD):
          </note>
          <u who="kent_ekeroth_3b89d3" xml:id="i-0ae3b7861638d55c-0" n="cb2b09af">
            <seg n="22786ad1">
              Fru talman! I dag presenterar Sverigedemokraterna en nytänkande
              politik för att bekämpa organiserad brottslighet. Vi har en debattartikel
              i Aftonbladet om detta och har även presenterat en handlingsplan
              som jag också presenterar här. Jag ska prata om de viktigaste
              delarna här i dag.
            </seg>
            <seg n="ab69f73a">
              Vi behöver införa nya möjligheter att komma åt ledande personer
              i den kriminella världen. Det mest centrala för att kunna göra
              så handlar om vårt förslag att införa möjligheten att åtala och
              fälla en person utan att personen behöver bindas vid ett specifikt
              brott genom att denne uppvisar ett mönster av deltagande i organiserad
              kriminalitet. Ett nytt brott införs därmed i lagen. Det blir således
              olagligt såväl att vara medlem som att vara del av eller verka
              i ett kriminellt nätverk eller organisation.
            </seg>
            <seg n="fcd8d28c">
              Denna typ av lagstiftning finns redan i USA sedan 70-talet och
              går där under beteckningen Racketeer Influenced and Corrupt Organizations,
              RICO. RICO-lagarna har bland annat använts effektivt för att bekämpa
              de kriminella nätverken som tidigare härjade i New York. Vi föreslår
              att man med inspiration av RICO ska införa en lagstiftning under
              beteckningen Särskilda metoder mot organiserad kriminalitet. Förslaget
              måste utredas, och hur mönstret av deltagande i organiserad kriminalitet
              ska definieras måste noga framgå av lagstiftningen.
            </seg>
            <seg n="fb18bdc4">
              Rikskriminalpolisen får fortsatt ansvar för att bekämpa den organiserade
              brottsligheten nationellt, och de får utvidgade befogenheter och
              resurser. Vi vill även att de får ett särskilt anslag i budgeten
              för att tydliggöra deras särställning.
            </seg>
            <seg n="690738c2">
              Alla tvångsmedel ska bli direkt tillgängliga för Rikskriminalpolisen.
              Begränsningar av hemliga tvångsmedel såsom straffvärde, misstankegrad
              och vikt vid utredningen minskas eller tas bort helt, och tidsbegränsningen
              ses över. Rättsväsendet får därmed fria händer att nyttja hemliga
              tvångsmedel såsom teleavlyssning och buggning när det gäller att
              bekämpa organiserad brottslighet, något som de själva efterfrågat.
            </seg>
            <seg n="75e03bc2">
              Beslut om användande av dessa hemliga tvångsmedel ska fattas
              brådskande av domstol, och Rikskriminalpolisen ska kunna fatta
              interimistiska beslut. Vid fällande dom i ett sådant mål ska straffvärdet
              vara högt och villkorlig frigivning inte appliceras beroende på
              hur grovt brottet är, utan det ska kunna ge riktigt livstidsstraff.
            </seg>
            <seg n="464919a8">
              Dessutom utvidgas möjligheten att beslagta den dömdes tillgångar,
              även de som nyttjas genom så kallade målvakter eller som i andra
              fall kan anses vara för långtgående. Såvida inte en legal förklaring
              styrkt bortom rimligt tvivel läggs fram kommer de beslagtagna
              tillgångarna att förverkas. Det ska bli ett hårt slag mot de kriminellas
              ekonomi.
            </seg>
            <seg n="cc4b62aa">
              Utöver detta vill vi förenkla för polisen generellt sett att
              beslagta tillgångar. I dag krävs att polisen har tillgång till
              besittning för att kunna beslagta tillgångar på uppdrag av kronofogden,
              vilket betyder att det måste vara i samband med att en person
              grips eller på annat sätt frihetsberövas.
            </seg>
            <seg n="446e9dc7">
              Det innebär att om man stoppar en gängkriminell i en vanlig kontroll
              och denne har till exempel en Rolexklocka värd 100 000 kan polisen
              inte ta den även om personen har skulder på säg en halv miljon.
              Vi vill ändra på detta så att polisen ska kunna ta tillgångar
              från en kriminell även om den kriminella inte frihetsberövas vid
              tillfället. Utöver detta ska tillgångar kunna beslagtas även om
              personen i fråga ej har några skulder om tillgångarna sett till
              dennes legala inkomst är orimliga. Vi kommer med andra ord att
              på bred front gå efter de kriminellas ekonomi med utvidgad befogenhet.
            </seg>
            <seg n="2fb0d45b">
              Vi vill även förbättra omhändertagandet av vittnen, offer, åklagare
              och domare. Detta är av särskild vikt i fall där man ska bekämpa
              organiserad brottslighet eftersom till exempel ett vittne i sådana
              fall är ännu mer utsatt. Rikskriminalpolisen ska ansvara för uppgiften
              att ta hand om vittnet under hela processen och även i det fall
              det behövs efter avslutad rättegång. Detta ska innefatta personskydd,
              transport till och från rättegång, vittnesskyddsprogram och bemötande
              i allmänhet.
            </seg>
            <seg n="0f65d119">
              Övergrepp i rättssak när det handlar om organiserad brottslighet
              bör klassas som mer allvarligt än övergrepp i rättssak i andra
              fall detta eftersom ett kriminellt nätverk har och av vittnen
              kan uppfattas ha större möjligheter att sätta sina hot i verket.
              Vi vill bland annat införa en miniminivå för övergrepp i rättssak
              i dessa fall som resulterar i att fängelsestraff utdöms även i
              ringa fall.
            </seg>
            <seg n="2ad4bf48">
              Även ett kronvittnessystem bör upprättas för användning vid misstanke
              om organiserad brottslighet och inom ramen för dessa åtal. Det
              finns såväl fördelar som nackdelar med införandet av kronvittnen.
              Nackdelen är att vittnesmålen kan bli mindre trovärdiga. Men vad
              gäller brott som berör organiserad kriminalitet menar vi att denna
              problematik är betydigt mindre, då den som vittnat samtidigt får
              betala ett mycket högt pris i form av en påtaglig hotbild från
              den kriminella organisationen. Vi anser därför att fördelarna
              kraftigt överväger nackdelarna för införande av kronvittnen i
              brottsfall kopplade till dessa åtal.
            </seg>
            <seg n="a8ffd081">
              Vi kommer inom kort att lämna in en motion med dessa nyskapande
              förslag, även om det ligger utanför den allmänna motionsperioden,
              eftersom man kan göra så vid händelser av större vikt, vilket
              är fallet nu vilket också bekräftas av Rikspolisstyrelsen.
            </seg>
            <seg n="4b8126c7">
              I stället för att krafsa på ytan med förslag om vapenamnesti
              eller med alltför stort fokus på skärpta vapenlagar går vi på
              djupet och ger nya lagmöjligheter att komma åt den organiserade
              brottsligheten.
            </seg>
          </u>
          <note n="0ec22add">
            I detta anförande instämde Björn Söder (SD).
          </note>
          <note type="speaker" n="05b6ed7e">
            Anf. 8 LENA OLSSON (V):
          </note>
          <u who="lena_olsson_656dbf" xml:id="i-814553bd0c8a8ffc-0" n="1a9dff84">
            <seg n="93c3023c">
              Fru talman! Den organiserade brottsligheten breder ut sig och
              hotar det öppna och demokratiska samhälle som vi alla vill ha.
              Vänsterpartiet beklagar djupt de senaste händelserna och det tragiska
              i att denna brottslighet ökar. Den kostar också samhället stora
              pengar.
            </seg>
            <seg n="9d96c558">
              Vänsterpartiet vill i denna debatt ta upp åtgärder som kan göras
              på kort sikt, på medellång sikt och på lång sikt. Vi behöver fokusera
              på varför organiserad brottslighet breder ut sig. I dagsläget
              ser vi en politik för att lindra när problemen uppstått i stället
              för att se till hur själva grogrunden för den ökade kriminaliteten
              ska motverkas. Vi måste göra en samhällsanalys av grunden till
              orsakerna, och vi kan konstatera att med den politik som förs
              i dag har de sociala och ekonomiska klyftorna ökat.
            </seg>
            <seg n="839bdba7">
              Många av våra ungdomar går ut skolan utan godkända betyg. Nedmonteringen
              av sociala skyddsnät slår direkt mot dem som har låg utbildningsnivå
              eller är arbetslösa. Vi ser också ökad segregation, inte minst
              i boendet, och sist men inte minst en hög arbetslöshet bland våra
              unga, som ju är vår framtid.
            </seg>
            <seg n="b0425f8d">
              Detta leder till att fler känner sig övergivna. Man hör inte
              till och får ingen bekräftelse. Man är inte en kugge i samhällsbygget.
              Denna utveckling leder till en ökad rekryteringsbas för all sorts
              kriminalitet.
            </seg>
            <seg n="7a59b687">
              Det här är ingen nyhet för någon, och många håller med oss. Det
              är inte heller någon nyhet för regeringen.
            </seg>
            <seg n="ed81100d">
              I en artikel i Svenska Dagbladet nyligen menar Passus på Fryshuset,
              som hjälper kriminella att hoppa av, att så många som tre fyra
              kriminella nätverk i Helsingfors värvar allt yngre medlemmar.
            </seg>
            <seg n="ba72ac55">
              Enligt en uträkning av nationalekonom Ingvar Nilsson beräknas
              15 års kriminellt gängliv kosta samhället 23 miljoner kronor.
              Det är ingen vild gissning att tidiga förebyggande åtgärder skulle
              spara väldigt mycket pengar. Vikten av förebyggande åtgärder vill
              jag påminna föregående talare om, och jag hoppas verkligen att
              justitieministern och finansministern också hörde.
            </seg>
            <seg n="6c4633c8">
              Fokus och hög prioritet måste alltså ges åtgärder mot nyrekrytering
              till de kriminella gängen. Det har visat sig ekonomiskt lönsamt,
              och ekonomi smäller högt.
            </seg>
            <seg n="016af9a1">
              Jag ska också ta upp vilka åtgärder Vänsterpartiet anser vara
              nödvändiga på kort sikt. Vapenamnestin har tagits upp. Vi tycker
              att straffet för grovt vapenbrott ska höjas. Fokus ska ligga på
              illegala vapen. Det är också viktigt att man reglerar vapenmagasinens
              kapacitet. Vapenlicens och tillståndsprövning bör ligga på lokal
              nivå, för där är personkännedomen störst.
            </seg>
            <seg n="c9724aa1">
              Jag vill också flagga för ett kommande problem, nämligen att
              vapen inte längre hålls intakta. I stället har man en stomme och
              kan byta ut delar. Man kan då lånbyta med varandra, vilket ger
              sämre möjligheter att spåra vapnet.
            </seg>
            <seg n="576755dc">
              På medellång sikt föreslår vi bättre myndighetssamverkan för
              att komma åt den organiserade brottslighetens ekonomiska intressen.
              Här har Brå en del tips. Jag vet att det görs mycket som har varit
              framgångsrikt, men det kan bli bättre.
            </seg>
            <seg n="8c4d3ad9">
              Att rättsväsendet blir effektivare är nödvändigt. Man har fått
              många påpekanden av Riksrevisionen.
            </seg>
            <seg n="f6f4d09a">
              Polisen bör bli en myndighet i stället för 21. Polisen måste
              bli mer resurseffektiv och klara upp fler brott. Det har medborgarna
              rätt att kräva. Vi behöver en ny polisutbildning som också fokuserar
              på forskning så att polisen kan ta fram bättre metoder för att
              förebygga och bekämpa brott.
            </seg>
            <seg n="4256b7bc">
              Att bekämpa skattefusk och svartjobb är en självklarhet. Detsamma
              gäller oseriösa företag.
            </seg>
          </u>
          <note type="speaker" n="3cedbbd6">
            Anf. 9 CAROLINE SZYBER (KD):
          </note>
          <u who="unknown" xml:id="i-654dcad517cb883f-1" n="5eb49dd7">
            <seg n="cfbb069c">
              Fru talman! Vi kristdemokrater talar ofta om vikten av det brottsförebyggande
              arbetet. Det är också det jag tar med mig mest efter att ha varit
              i Malmö några dagar i förra veckan. Under ett besök i Fryshuset
              sade en kille: Det är lättare att gå in i ett kriminellt gäng
              än att hitta ett arbete. Det uttalandet tog jag med mig och har
              tänkt mycket på.
            </seg>
            <seg n="48206ed8">
              Jag sade redan innan jag åkte till Malmö att vi måste fokusera
              på rekryteringen till de kriminella gängen. Blir man inte sedd
              och inte hörd och är det ingen som bryr sig blir det en självuppfyllande
              profetia, och då vill man inte vara en del av samhället.
            </seg>
            <seg n="c302fd3a">
              Jag tror att vi behöver tala mer om samhällsgemenskap. Det är
              otroligt allvarligt när det skapas parallella samhällen, och dörren
              till det gemensamma stängs. Det absolut farligaste är om människor
              känner att de inte är något att räkna med, att det gått så långt
              att de tror att ingen bryr sig och att de enda förväntningarna
              som finns på dem är att det ska gå dåligt. Känner man inget hopp
              om att få ett arbete och kunna delta i det civila samhället eller
              att människor runt omkring inte bryr sig på riktigt är risken
              stor att man hamnar vid sidan om.
            </seg>
            <seg n="0a098996">
              Jag har träffat ungdomar som upplever att det gemensamma samhället
              behandlar dem som att det är kört. De upplever att alla ändå tror
              att det ska gå dåligt för dem, så varför kämpa för att bryta denna
              bild? Jag blir så otroligt ledsen när jag hör dessa berättelser.
              Det är ett misslyckande för oss alla om de inte vill vara en del
              av det samhälle vi lever i. Det gäller att ge dessa ungdomar tilltron
              tillbaka.
            </seg>
            <seg n="cb018654">
              Det finns ingen anledning att spekulera i vad som ligger bakom
              enskilda brott. Vad man dock med all säkerhet kan säga är att
              den som begår ett brott någon gång vänt laglydigheten ryggen.
              Att förhindra nyrekrytering av unga till ett liv och en identitet
              präglad av kriminalitet måste prioriteras högre.
            </seg>
            <seg n="4276372b">
              Som ung är det naturligt att testa gränser. Man vill se hur långt
              man kan gå innan någon säger till och sätter stopp. Hur polis,
              lärare och andra vuxna agerar är viktigt. Hur föräldrarna agerar
              är ännu viktigare. Alla vi vuxna måste reagera. Vi har alla ett
              ansvar. Ungdomar behöver lära sig vikten av att ta eget ansvar,
              både för sina handlingar och för de eventuella konsekvenser som
              följer av dem. Vuxenvärldens representanter i ungdomarnas vardag
              behöver bemyndiga dem med detta ansvar, inte frånta dem det.
            </seg>
            <seg n="b0734146">
              Det första brott en människa begår är sällan ett mord eller ett
              tungt narkotikabrott. Därför är det av största vikt att unga som
              begår brott möter en snabb och tydlig reaktion.
            </seg>
            <seg n="0ab32467">
              Ska vi komma till rätta med gängproblematiken går det inte att
              välja en väg. Det går inte enbart att satsa på polisen eller att
              skärpa straff. Vi behöver flera ben och ett strategiskt arbete.
            </seg>
            <seg n="24d1e1c6">
              Kristdemokraterna tror att man behöver ställa högre krav på kommunerna
              för att säkerställa att den som dömts till ungdomstjänst kan påbörja
              den omgående utförandes relevanta uppgifter. Särskilt behöver
              man hitta en lämplig verkställighet för de ringaste brotten där
              det måste finnas en tydlig koppling mellan brottet och straffets
              art. Den som exempelvis har förstört något ska vara med och återställa
              det. Har man klottrat på en vägg kan man vara med och sanera den.
              Har man vandaliserat och förstört en lekplats kan man vara med
              och reparera den.
            </seg>
            <seg n="7f76b793">
              Kristdemokraterna anser att de organisationer och ideella krafter
              som arbetar med unga kriminella som målgrupp är värda ett starkare
              stöd. Samarbetet mellan det civila samhället och polisen i syfte
              att minimera förstagångskriminalitet behöver också utökas. För
              att detta ska kunna ske på bästa sätt vore det önskvärt om landets
              alla kommuner kunde ta initiativ till rundabordssamtal med socialtjänst,
              polis och berörda delar av det civila samhället. Det handlar om
              att arbeta med motivation. De som vill lämna en kriminell livsstil
              ska kunna se att någon står på deras sida. Vi måste ge dessa ungdomar
              tilltron tillbaka.
            </seg>
            <seg n="9c17d9e3">
              För den som inte har trygghet hemma kan en förening spela en
              helt avgörande roll. Det kan vara ett förebyggande arbete men
              det kan också vara en hjälp för en person som är på glid, och
              det kan vara en hjälp att bryta en destruktiv livsstil. Det finns
              naturligtvis otaliga exempel på fantastiska arbeten och människor
              som ger av sin tid. En typ av arbete som jag vill lyfta fram är
              det som görs för personer som har bestämt sig för att lämna den
              kriminella livsstilen. Många gånger är i princip alla i ens nätverk
              också belastade. För att bryta sin kriminella livsstil behöver
              man naturligtvis ett särskilt stöd. Kris, Exit och Cides på Fryshuset
              är tre bra exempel på verksamheter som arbetar just med att på
              olika sätt stödja dem som vill lämna destruktiva miljöer och med
              att öka kunskapen.
            </seg>
            <seg n="a5f6c73d">
              De kriminella gängen växer när samhällsgemenskapen krackelerar.
              Då får den organiserade brottsligheten det utrymme och den näring
              den behöver för sin existens.
            </seg>
            <seg n="d166df6a">
              Kriminella nätverk, kriminella gäng kalla det vad ni vill är
              basen för den grova organiserade brottslighet som vi diskuterar
              här i dag.
            </seg>
          </u>
          <note type="speaker" n="9d198af3">
            Anf. 10 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-654dcad517cb883f-2" n="375d1778">
            <seg n="743b4763">
              Fru talman! Det är många intressanta förslag. Jag försäkrar att
              jag kommer att titta noga på varje förslag. Det är naturligtvis
              mycket mer som behöver göras. Det är bra att det kommer fler idéer
              från riksdagen.
            </seg>
            <seg n="0a471782">
              Flera har varit inne på orsakerna till kriminalitet, som utanförskap,
              social misär, dåliga skolresultat och så vidare. Myllan för nyrekrytering
              ligger naturligtvis där, men vi pratar om grov organiserad brottslighet.
              Den drivs av vinsterna av brott. Vi har internationella förgreningar
              och kopplingar. Medelåldern hos dem som vi arbetar med i GOB-satsningen
              är 38 år; vi pratar inte om 15-åringar. 15-åringarna används så
              som stökiga ungdomar alltid har använts av vuxna.
            </seg>
            <seg n="dd3a8c7d">
              Om man ska komma åt den här typen av kriminalitet får man baske
              mig ha fokus på vad som är viktigt. Det handlar om människosmuggling,
              vapensmuggling och den typen av verksamhet. Det är ingen lekstuga.
              Det är inte allmänt stök och klotter. Det är välorganiserad företagsamhet,
              kreativitet och nätverk av specialister på sattyg i samhället.
              Det är det vi pratar om. Därför måste man samla kompetens och
              arbeta med hela samhällets samlade arsenal.
            </seg>
            <seg n="dc51edf7">
              Någon nämnde svårigheterna med förverkande. Jag tror att vi måste
              göra mer vad gäller förverkande. Vi har skärpt reglerna. Det finns
              mer att göra. Utan det nära samarbete som vi i dag har med Kronofogdemyndigheten
              och Skattemyndigheten hade vi inte fått in de miljarder som vi
              redan har fått från den här verksamheten. De pengarna kan vi naturligtvis
              använda till att se till att barn lär sig läsa och skriva, men
              vi måste ha rätt fokus.
            </seg>
            <seg n="031fa06c">
              Morgan Johansson och andra pekar på behovet av nationell styrning.
              Det är alldeles riktigt. Ett av de viktiga uppdrag som Polisorganisationskommittén
              den som ska lägga fram förslag i mars har att arbeta med är att
              öka den nationella styrningen av polisverksamheten.
            </seg>
            <seg n="a0741c62">
              Låt mig i den här församlingen få berätta hur arbetet ser ut.
              Det låter som om det far åt alla håll. Så är det inte. Vi har
              ett nationellt operativt råd som prioriterar den operativa inriktningen
              av insatserna mot organiserad brottslighet. Det finns ett samverkansråd
              för de 23 myndigheterna som träffas lite av och till och gör de
              strategiska långsiktiga bedömningarna, men vi har ett nationellt
              operativt råd. Vi har byggt ut så att vi har regionala underrättelsecentrum
              och ett nationellt. Samordningen är väldigt tydlig.
            </seg>
            <seg n="2200b550">
              Av Malmö kan vi lära att vi snabbt går in i en särskild organisation
              och snabbt tillför de nationella resurser och den nationella styrning
              som behövs av resurserna. I Malmö arbetar poliser från tio polismyndigheter
              Rikskrim, Rikspolisstyrelsen och så vidare. Tror ni att de bara
              åker dit och jobbar? Det finns naturligtvis en organisation för
              detta. De som jobbar där nere har bekräftat att det går på någon
              timme eller dag. Man ligger hela tiden i framkant.
            </seg>
            <seg n="f6241b71">
              Tro inte att detta är över. Ett skäl till att vi hela tiden får
              läsa om detta är att vi med kraft angriper kriminaliteten. De
              tycker inte att det är kul. De tycker att det är jättejobbigt,
              men det är nödvändigt. Jag menar att det inte är projekt vi ska
              ha. Det är kraft, samverkan och uthållighet. Det är också det
              som ligger i Fokus Malmö som är ett lokalt projekt för att komma
              åt smuggelverksamhet, svarthandel och annat. Det är det som är
              viktigt. Håll fokus i det här arbetet!
            </seg>
          </u>
          <note type="speaker" n="a6f6b006">
            Anf. 11 MORGAN JOHANSSON (S):
          </note>
          <u who="morgan_johansson_eeee30" xml:id="i-d48445151f7a7f78-2" n="c4f3fcbd">
            <seg n="c311c672">
              Fru talman! Vi vet att det finns ett operativt råd, justitieministern.
              Det var nämligen den socialdemokratiska regeringen som startade
              det 2006. Vi är ganska väl förtrogna med utvecklingen både då,
              när vi drog i gång arbetet, och under senare år. Det vi har kritiserat
              nu är att den nationella styrningen inte fungerar tillfredsställande.
              Det är inte bara vi som gör det, utan också Brottsförebyggande
              rådets utvärdering av hur polis- och åklagarresurserna har använts.
              En av punkterna på min lista handlar just om en ökad nationell
              styrning. Det är ingen regional eller lokal fråga utan en nationell.
            </seg>
            <seg n="e93ca476">
              Det är inte bra när man hela tiden får ägna sig åt brandkårsutryckningar.
              När man ser att något händer på en plats får man omlokalisera
              dit och plocka från olika håll. Det borde finnas en bättre central
              organisation och centrala resurser. Det är de förslag vi har lagt
              fram.
            </seg>
            <seg n="dbb86739">
              Jag har presenterat ett antal åtgärder. När kan vi se konkreta
              förslag från regeringen när det gäller de grova vapenbrotten?
              När kan vi se konkreta förslag från regeringen när det gäller
              möjligheten till telefonavlyssning? När kan vi se konkreta förslag
              från regeringen när det gäller förstärkta tullinsatser, som till
              exempel ID-kontroll som jag talade om? När kan vi se förslag från
              regeringen om bättre brottsförebyggande arbete, till exempel när
              det gäller inrättandet av en nationell samordnare för det brottsförebyggande
              arbetet? Jag skulle vilja att justitieministern svarar på de frågorna.
              Det gäller att inte bara tillsätta nya utredningar, utan binda
              sig för konkreta förslag.
            </seg>
            <seg n="aad9e739">
              Jag vill också säga något om det förebyggande arbetet och de
              sociala insatserna. Alla är nog överens om att man måste både
              förebygga brott och bekämpa brott. Jag tror att det är helt avgörande
              att man förstår vilken social situation Sverige nu befinner sig
              i. Johan Pehrson talar om en social kollaps. Caroline Szyber säger
              att de sociala nätverken håller på att lösas upp. Vi har en mycket
              stor utmaning framför oss eftersom hela samhället håller på att
              falla isär. Vi har 400 000 arbetslösa. Vi har en ungdomsarbetslöshet
              som ökar och ökar. Det finns inga tecken på att den kommer att
              minska.
            </seg>
            <seg n="fef2eddb">
              Johan Linander försöker lägga skulden på kommunpolitikerna i
              Malmö. Jag hade hoppats slippa den typen av pajkastning. Vi förstår
              nog alla att detta i grund och botten handlar om sociala klyftor
              och ungdomsarbetslöshet.
            </seg>
            <seg n="1ba36f4d">
              Det är faktiskt ett nationellt ansvar. När man från statens sida
              inte klarar av att föra en ekonomisk politik som innebär att människor
              får jobb utan vi ser arbetslösheten stiga till 7, 8 och kanske
              9 procent kommer kommunerna, oavsett hur goda insatser i form
              av brottsförebyggande åtgärder de än gör, att arbeta i motvind.
            </seg>
            <seg n="5a41392d">
              Man har dessutom en politik som handlar om att systematiskt skilja
              grupper åt, att trycka ned fler och fler under fattigdomsstrecket.
              Alliansen kallar det för arbetslinjen, det vill säga att trycka
              människor som inte har jobb ned i fattigdom och ställa dem utanför
              samhället. När hela politiken under fem års tid varit inriktad
              på att öka klyftorna i samhället är det inte konstigt att vi får
              så stora sociala effekter som dem vi nu ser.
            </seg>
            <seg n="3af3869c">
              Min uppmaning till regeringen i den delen är: Börja föra en annan
              politik! Se till att i stället hålla samman Sverige och sluta
              föra en politik som skiljer människor åt och ökar klyftorna mer
              och mer! Då tror jag att vi också kommer att klara problemen med
              kriminaliteten på ett bättre sätt än tidigare.
            </seg>
          </u>
          <note type="speaker" n="d1d47577">
            Anf. 12 MARIA FERM (MP):
          </note>
          <u who="maria_ferm_75a60e" xml:id="i-95976f285b9dabef-1" n="66451ba4">
            <seg n="1572e567">
              Fru talman! Som justitieministern tidigare sade präglas den här
              debatten inte av krav på fler poliser. Det har nämligen under
              de senaste åren gjorts en historiskt stor satsning på just fler
              poliser. Trots det går utvecklingen åt fel håll.
            </seg>
            <seg n="df031022">
              Polisen kan göra mycket när det gäller att förebygga brottslighet.
              De kan visa på närvaro och ha en aktiv dialog med lokalsamhället.
              Men det finns en gräns för hur mycket polisen kan göra. Polisen
              kan inte skapa jobb åt unga arbetslösa. De kan inte heller ge
              dem högskolebehörighet eller gymnasieexamen. Polisen kan inte
              skapa framtidstro. Lika viktigt som det är att se till att polisen
              har de resurser som behövs här och nu, lika viktigt är det att
              motverka kriminalitet i framtiden genom att sjösätta det brottsförebyggande
              arbete som behövs med att leverera jobb, utbildning och framtidstro
              åt Sveriges unga.
            </seg>
            <seg n="a4bcdc02">
              I dag går ungefär var fjärde gymnasieelev ut gymnasiet utan en
              gymnasieexamen. Det är ett slöseri med människors kompetens. Vårt
              svar på detta problem är inte att, som Sveriges utbildningsminister
              Jan Björklund, vilja sänka kunskapskraven och förkorta vissa utbildningar
              helt i strid med vilken kompetens som behövs och krävs på arbetsmarknaden.
              Utvecklingen på arbetsmarknaden har förändrat kraven på utbildning.
              Gymnasiekompetensen har blivit alltmer avgörande för möjligheten
              att få ett jobb. Det ställer krav på samhället att skapa fler
              och mer flexibla vägar till gymnasiekompetens.
            </seg>
            <seg n="a53e26a6">
              Miljöpartiet vill ge alla unga en ärlig chans, även om man misslyckats
              på första försöket. Tröskeln för att komma tillbaka till skolan
              måste bli lägre för den grupp som i dag står utan gymnasiekompetens.
              Vi föreslår därför att arbetslösa unga mellan 20 och 24 år, som
              saknar fullgod gymnasieutbildning, ska kunna få studiemedel utan
              återbetalningskrav när man läser in gymnasiet på folkhögskola
              eller på komvux. Det utvidgade stödet ska fungera som en extra
              knuff över tröskeln och ges i maximalt ett år.
            </seg>
            <seg n="ff632188">
              Arbetslöshet innebär inte bara ett ekonomiskt bortfall och minskad
              livskvalitet för den drabbade, utan också en samhällsekonomisk
              kostnad. De samhällsekonomiska kostnaderna för arbetslöshet handlar
              om minskad produktion och lägre skatteintäkter men också om indirekta
              kostnader till följd av försämrad folkhälsa och ökad brottslighet.
            </seg>
            <seg n="3ea02c91">
              Tyvärr går utvecklingen på det här området åt helt fel håll i
              dag. Kommunernas kostnader för ekonomiskt bistånd ökar, bland
              annat eftersom människor har lämnat a-kassan på grund av regeringens
              höjningar av a-kasseavgiften. Antalet personer som varslas om
              uppsägning ökar. Andelen med lägsta ersättning i föräldraförsäkringen
              ökar. Sysselsättningsgraden minskar.
            </seg>
            <seg n="398dbc65">
              Regeringen har misslyckats med att komma åt ungdomsarbetslösheten
              som har fortsatt att öka. I november 2011 uppgick ungdomsarbetslösheten
              till 23,2 procent. Vi vill vända den utvecklingen genom att tillsätta
              traineeprogram i vården för unga som vill jobba inom välfärden,
              slopa arbetsgivaravgiften under ett år för dem som anställer arbetslösa
              unga, slopa sjuklöneansvaret för företag med upp till tio anställda
              och ha en nedsättning av arbetsgivaravgiften.
            </seg>
            <seg n="fe63605d">
              Dagens regering står handfallen och passiv inför ungas situation.
              Det duger inte. Vi vill ge unga jobb och framtidstro.
            </seg>
          </u>
          <note type="speaker" n="e62e28c3">
            Anf. 13 JOHAN PEHRSON (FP):
          </note>
          <u who="johan_pehrson_6b4d75" xml:id="i-4c775539e175ec4d-1" n="a691ab1c">
            <seg n="3187f4e8">
              Fru talman! Debatten började ganska trevligt men verkar sluta
              lite mer otrevligt. Jag tyckte mycket om justitieministerns passion
              när hon i sitt andra inlägg redovisade hur viktigt det är att
              vi har en flexibel och effektiv polis. Jag vill understryka att
              slutsatsen måste bli att vi, när vi gör om svensk polis, får en
              operativ rikskriminal som är det naturliga tillståndet för att
              bekämpa grova brott i hela landet.
            </seg>
            <seg n="f312314e">
              Bekämpningen av grov organiserad brottslighet genom bland annat
              GOB-grupper och regional samordning har varit ett bra steg på
              vägen, vilket utvärderingarna visar, men det är inte tillräckligt.
              Här krävs en nationell kraftsamling, och jag ser fram emot att
              vi snart kan få det. De här problemen kommer även efter denna
              debatt att bestå, måste jag tyvärr meddela.
            </seg>
            <seg n="8390908d">
              Morgan Johansson, min efterträdare som ordförande i justitieutskottet,
              talade om social kollaps och om de utmaningar som finns. Flera
              av de intressanta förslag som Morgan Johansson kommer med hamnar
              dock lite grann i skymundan när han övergår i en närmast mental
              kollaps. Han får ett anfall i talarstolen och börjar tala om att
              vi systematiskt trycker ned människor i fattigdom. Det är en mycket
              märklig beskrivning av de politiska medspelarna i riksdagen när
              vi ska diskutera konstruktiva lösningar.
            </seg>
            <seg n="5de73eeb">
              Vi har vidtagit ett antal åtgärder för att stärka arbetslinjen
              i Sverige. Det lönar sig bättre att arbeta och människor kommer
              från ett långvarit bidragsberoende till arbete. Det är mycket
              svårt vill jag understryka.
            </seg>
            <seg n="7c61a16c">
              Det gjordes också inlägg om den allmänna gymnasiereformen, vilket
              säkert är intressant i en annan debatt. Där måste vi inse att
              utmaningarna är enorma. Ungdomar som hoppat av gymnasiet är svåra
              att anställa och kommer att vara lätta att rekrytera till de kriminella
              gängen. Att då säga att vi ska fortsätta som vi alltid har gjort
              med höga krav håller inte. Vi har fokuserat på yrkesinriktningar
              i gymnasieskolan för att se till att de som har svårt i skolan
              åtminstone ska klara någonting. Vi gör tidiga insatser och har
              kunskapsfokus, vilket är rätt väg att gå och en del av svaret
              på detta.
            </seg>
            <seg n="e35881b7">
              Låt mig återgå till huvudfrågan. 5 000 unga män drar omkring
              i Sverige, går inte i skolan och lever inte ens på socialbidrag.
              Ingen vet vad de gör. Vi har ju inte anmälningsplikt i Sverige
              och de är därför lite svåra att komma åt. Vi vet dock att många
              dras in i kriminalitet och ägnar sig åt grova brott. Här behöver
              vi göra mycket mer.
            </seg>
            <seg n="469434b7">
              Det handlar om att börja tidigt. Vi måste vända på den stek som
              innebär att socialtjänsten bara får agera om föräldrarna säger
              ja till insatser när de unga är under 15 år. När 11-åringar rånar
              måste vi ha mycket mer mellantvång i socialtjänsten. Det är ett
              förslag. Folkpartiet anser dessutom att föräldrar bör närvara
              vid rättegångar mot deras barn. Det är helt självklart. Det kan
              inte vara så att man går och hämtar barnbidrag på förmiddagen
              och sedan är ungen åtalad på eftermiddagen och föräldrarna behöver
              inte närvara. Det är en mycket konstig signal om föräldraansvar.
            </seg>
            <seg n="36f93f88">
              Jag tror att det är viktigt att införa nya påföljder. Morgan
              Johansson hade helt rätt när han i sitt första inlägg sade att
              vi behöver göra mer för att unga snabbt kommer bort från gatan.
              Här förespråkar Folkpartiet, och även andra hoppas jag, att vi
              prövar olika former av helgavskiljning. Folkpartiet hade gärna
              sett att vi, förutom att driva på processer hos polis och åklagare
              för att få snabbare reaktioner när de som är över 15 år ska dömas
              för brott, prövade dem i särskilda ungdomsdomstolar, kanske med
              en anpassad processordning för unga för att se till att de inte
              kommer tillbaka.
            </seg>
            <seg n="12baf457">
              Jag vill understryka att vi måste tala om brottslighetens orsaker
              men också slå till stenhårt mot nyrekryteringen och föräldrars
              bristande ansvar liksom mot de grova brottslingar som agerar i
              dag. Det behövs en lovikkavante för de unga och en stålhandske
              mot de grovt kriminella.
            </seg>
          </u>
          <note type="speaker" n="d439185c">
            Anf. 14 JOHAN LINANDER (C):
          </note>
          <u who="johan_linander_d5de22" xml:id="i-c2dc58968fdd351a-1" n="902bbf72">
            <seg n="2fe7f882">
              Fru talman! Jag måste givetvis börja med att kommentera Morgan
              Johanssons påstående. Enligt honom är det tydligen pajkastning
              att påtala att den politiska ledningen i Malmö, oavsett vilken
              majoritet det hade varit, har ansvar för de frågor som ligger
              inom det kommunala området, som skolan och sociala frågor. Det
              blir kanske inte så konstigt att man inte agerar lokalt om man
              inte ens förstår att de här frågorna är ett kommunalt ansvar.
            </seg>
            <seg n="ee270d2b">
              Jag pekar inte heller på att det skulle vara just Socialdemokraterna
              som helhet som har misslyckats. Jämför med Göteborg! Varför lämnar
              nästan dubbelt så stor andel av eleverna i Malmö grundskolan utan
              behörighet till gymnasiet jämfört med Göteborg? Göteborg har också
              en socialdemokratisk ledning sedan lång tid tillbaka, men den
              har inte misslyckats på samma sätt som den politiska ledningen
              i Malmö.
            </seg>
            <seg n="77141955">
              Jag sade att jag skulle återkomma till sjupunktsprogrammet. För
              oss som sitter i justitieutskottet och diskuterar de här frågorna
              med jämna mellanrum kändes Socialdemokraternas sjupunktsprogram
              lite som det gamla tv-programmet Har du hört den förut? Det fanns
              dock ett nytt förslag som jag inte hört om tidigare: utslussningspeng
              för kriminella som lämnar anstalten. Rent spontant kan jag säga
              att mer pengar till dem som begått grova brott kanske inte känns
              som en prioriterad åtgärd i dagsläget för att minska brottsligheten.
              Men jag vill också säga att vi är beredda att diskutera alla förslag
              för att komma åt den grova organiserade brottsligheten. Det är
              vårt viktiga gemensamma uppdrag.
            </seg>
            <seg n="70669bc0">
              Jag skulle också väldigt kort vilja kommentera Sverigedemokraternas
              lånade förslag. De framfördes här som om det vore någon nyhet.
              Jag kan väl berätta att kronvittnessystem är ett gammalt centerpartiförslag.
              Ett nytt brott, att vara medlem i en kriminell organisation, har
              Kristdemokraterna motionerat om, och de hade det tidigare i sitt
              valmanifest. Utökat förverkande är ett förslag som både Folkpartiet
              och vi från Centerpartiet har drivit. Det var alltså mycket som
              ni har återkommit till som vi har drivit tidigare och fortfarande
              är för. Andra förslag kändes högst tveksamma ur ett rättssäkerhetsperspektiv.
              Men det kan vi säkert återkomma till vid kommande debatter då
              vi ska behandla den motion som har utlovats från Sverigedemokraternas
              sida.
            </seg>
            <seg n="e86e954c">
              Jag vill komma tillbaka till den nya enhetliga polisorganisationen.
              Vi är ett antal personer som sitter här i kammaren i dag som deltar
              i den så kallade Polisorganisationskommittén, som ser över hela
              polisorganisationen. Med en ny enhetlig organisation, som vi från
              Centerpartiets sida vill ha, kommer det också automatiskt att
              bli ett större nationellt ansvar för den grova organiserade brottsligheten,
              eftersom hela polisorganisationen blir nationell, åtminstone om
              vi får som vi vill. Det kommer också att ge bättre möjligheter
              för samverkan med andra myndigheter. Samverkan och att komma åt
              de kriminellas pengar är det viktiga.
            </seg>
            <seg n="7c6a9f6e">
              De kriminella gängen har egentligen bara en huvudsaklig målsättning
              i sin verksamhet: att tjäna pengar. Det är oftast ointressant
              om det handlar om narkotika, människohandel, smuggling av alkohol
              eller tobak, piratkopierade varor, bluffakturor, utpressning eller
              beskyddarverksamhet. Det intressanta för den här typen av kriminella
              är att tjäna mycket pengar och snabba pengar. Då måste vi från
              samhällets sida ha betydligt starkare medel för att komma åt de
              här pengarna.
            </seg>
          </u>
          <note type="speaker" n="7dd4ac00">
            Anf. 15 KENT EKEROTH (SD):
          </note>
          <u who="kent_ekeroth_3b89d3" xml:id="i-0ae3b7861638d55c-1" n="cb2b09af">
            <seg n="7d9bf02b">
              Fru talman! I mitt förra anförande redogjorde jag för Sverigedemokraternas
              nya handlingsplan mot organiserad brottslighet. Den är mycket
              mer långtgående än något annat förslag vi har hört om här i dag.
              Nu ska jag uppehålla mig vid de andra partiernas politik på området.
              Vad har de för förslag?
            </seg>
            <seg n="81a92162">
              Vi börjar med Vänsterpartiet. De skrev i Skånskan för inte så
              länge sedan att det behövs helt andra åtgärder än generella rop
              efter hårdare tag. Okej, inga hårdare tag från Vänsterpartiet
              alltså. Det är kanske inte så förvånande. Sedan kommer de med
              två förslag som alla pratar om: skärpt vapenlagstiftning och Vänsterns
              favorit vapenamnesti. Dessa så kallade krafttag kombinerar Vänsterpartiet
              intressant nog med sitt förslag om just det, att släppa fångarna
              loss efter halva tiden.
            </seg>
            <seg n="1b739192">
              Några som låter som Vänsterpartiet är Miljöpartiet. Deras toppförslag
              är också vapenamnesti, följt av höjt straff för vapenbrott. Sedan
              kryddas detta givetvis med den politik som inte har varit i närheten
              av att fungera de senaste decennierna, nämligen att skapa ett
              mer inkluderande samhälle som arbetar för att minska sociala problem.
              Det låter fint, men alla vet vad det innebär: nya bidragssatsningar
              där man slösar bort ännu mer skattepengar på verkningslösa integrationsprojekt.
              Sedan ser jag i Expressen att MP skriver att de vill bekämpa maffian
              med gratis komvux. Hör och häpna!
            </seg>
            <seg n="c0deaf7f">
              Socialdemokraterna föreslog genom Morgan Johansson i en debattartikel
              fem åtgärder, och här i dag har han två till. Det mest konkreta
              var, i likhet med hos MP och Vänstern, några månaders extra straff
              för vapenbrott. Ser ni ett mönster? Sverigedemokraterna vill,
              som vi påtalat länge, öka straffen, så även för vapenbrott. Men
              vi framhåller inte det som det mest centrala. Utöver detta förslag
              ser Socialdemokraterna det som ett dråpslag mot den organiserade
              brottsligheten att hör och häpna igen knyta polisutbildningen
              till högskolesektorn. Givetvis vill man sedan slänga ännu mer
              pengar än man redan gör på vad man kallar ungdomar i riskzonen,
              som om detta inte testats i 2030 år redan. Inte att förglömma
              föreslås också en utslussningspeng till brottslingarna. Det låter
              som klassisk socialdemokratisk kriminalpolitik, och det är inte
              direkt ett positivt omdöme.
            </seg>
            <seg n="19598b08">
              Alliansen då? Den har suttit vid makten i snart sex år nu och
              har förvisso gjort lite grann, men ofta i marginalen. Skärpt vapenlagstiftning
              har de nu föreslagit, men minimistraffet höjs inte ens. En ny
              lag om elektronisk kommunikation föreslås, där befogenheterna
              för de hemliga tvångsmedlen inte förändrats nämnvärt och där restriktioner
              införts och ingen ökning av användningen förväntas.
            </seg>
            <seg n="c0788bae">
              Vi har samtidigt städer med laglösa stadsdelar och har haft ett
              flertal upplopp och kravaller. Hur några månaders längre fängelsestraff
              ska motverka organiserad brottslighet, öppen droghandel, våld
              och otrygghet kan man undra. För att ta några exempel: Malmö slog
              förra året rekord i antalet rån. Flera sjukhus vittnar om ökat
              våld mot personalen, och akutmottagningar i Helsingfors och Göteborg
              menar att misshandel och knivöverfall ökat kraftigt. Allmänna
              våldsbrott slog även rekord i Sverige 2011 i stort, och trenden
              har varit eskalerande under lång tid.
            </seg>
            <seg n="ee9adefc">
              Man pratar om återanvända förslag. Jag kan förstå att man inte
              läst våra förslag eftersom vi presenterar dem i dag. Men de är
              mycket mer långtgående än vad några andra föreslagit tidigare.
              Det mest centrala i det hela är att man ska kunna döma en person
              för uppvisande av ett kriminellt mönster, så att man kommer åt
              ledarna, såsom i bland annat Ricolagarna. Det är ett helt nytt
              sätt att se på det, ett helt nytt sätt att komma åt ledande personer
              i den kriminella världen.
            </seg>
            <seg n="f6afde6b">
              De rödgröna och allianspartierna har suttit vid makten i det
              här landet under lång tid och visat vad deras politik leder till.
              Resultatet är tyvärr inte upplyftande.
            </seg>
          </u>
          <note n="0ec22add">
            I detta anförande instämde Björn Söder (SD).
          </note>
          <note type="speaker" n="22db9bb7">
            Anf. 16 LENA OLSSON (V):
          </note>
          <u who="lena_olsson_656dbf" xml:id="i-814553bd0c8a8ffc-1" n="1a9dff84">
            <seg n="ed56a4a0">
              Fru talman! Efter det anförandet får vi väl tacka både de rödgröna
              och Alliansen för att det inte är Sverigedemokraterna som styr
              det här landet. Det var bara skärpta straff och repressiva åtgärder.
              Det fanns ingen samhällsanalys eller klasspolitik och definitivt
              inga förebyggande åtgärder. Resten av oss i gänget är väldigt
              glada över att ni inte styr det här landet.
            </seg>
            <seg n="c48d1986">
              Jag kan hålla med ministern, som tog upp att man kanske inte
              bara ska prioritera rekrytering, som jag tycker är basen för att
              komma åt både den organiserade brottsligheten och kriminalitet
              över lag. Det är väldigt viktigt att vi lägger fokus på jobb,
              utbildning och så vidare när det gäller våra ungdomar. Våra unga
              ska ha en framtidstro och en dröm om att skaffa sig en bra utbildning,
              få ett bra jobb och få en bostad. Det är väldigt viktigt för våra
              svenska ungdomar att få ha den visionen och den drömmen kvar.
            </seg>
            <seg n="f7af3717">
              Ministern tog upp brottslighetens ekonomiska intressen. Att bekämpa
              dem är en viktig grundsten, och det tycker jag att vi alla partier
              här i riksdagen har gjort gemensamt när det har kommit upp förslag.
            </seg>
            <seg n="8909cd7e">
              Jag vill visa på de långsiktiga åtgärderna. Det är att minska
              de sociala och ekonomiska klyftorna. Ett jämlikt samhälle har
              mycket mindre kriminalitet än ett ojämlikt samhälle. Det har konstaterats
              under bland annat en ca 40-årig forskning.
            </seg>
            <seg n="d9be4b65">
              Utbildning med förskola, grundskola och vidare skola finns. Det
              är bra med personal i dessa skolor så att även de som har mer
              behov av hjälp får det för att klara hela sin skolgång. Alla skolbarn
              har rätt till kunskap enligt skollagen och rätt att få den hjälp
              som behövs för att få den kunskapen i framtiden.
            </seg>
            <seg n="bb6d6f73">
              Vi har också i vårt budgetförslag i riksdagen lagt fram förslag
              om åtgärder mot arbetslösheten generellt och specifikt när det
              gäller ungdomsarbetslösheten med till exempel traineeprogram.
              Vi tycker att det finns jobb som behöver göras men som inte görs
              i dag inte minst i välfärdssektorn.
            </seg>
            <seg n="417c474e">
              Att bekämpa barnfattigdomen är prioriterat. Även sjuka, arbetslösa
              och låginkomsttagare har barn. Vi ska också värna fritidsgårdar,
              ungdomsgårdar och kulturaktiviteter och möjligheten att få idrotta
              och ha en meningsfull sysselsättning. Det motverkar också.
            </seg>
            <seg n="6d3a80e2">
              På medellång sikt har jag tagit upp Brås tips som finns i rapporten.
              Det handlar om att rättsväsendet blir effektivare och att bekämpa
              skattefusk, svartjobb och social dumpning. Det finns väldigt många
              oseriösa företag som har kopplingar till organiserad brottslighet.
            </seg>
            <seg n="1d18af05">
              Vi tycker också att tullens resurser och möjligtvis också utökade
              befogenheter bör ses över. Det är mycket som vi är överens om
              som vi kan göra fast vi har olika syn på samhället.
            </seg>
            <seg n="444c76bc">
              Vi vill ha ett slags samhälle, och den andra sidan ser inte de
              problemen eller gör inte den grundläggande analysen för att komma
              åt dem.
            </seg>
          </u>
          <note type="speaker" n="727e8ebf">
            Anf. 17 CAROLINE SZYBER (KD):
          </note>
          <u who="unknown" xml:id="i-654dcad517cb883f-3" n="5eb49dd7">
            <seg n="f894a206">
              Fru talman! En annan sak som är otroligt viktig om vi ska kunna
              minska den grova organiserade brottsligheten är naturligtvis att
              brott kan utredas och lagföras. Det är ett stort problem att vi
              inte når avslut och kan döma dem som är skyldiga i många fall.
            </seg>
            <seg n="96fcfc3c">
              Ekot rapporterade för några veckor sedan att antalet inställda
              rättegångar på grund av att åtalade eller vittnen inte dyker upp
              fortsätter att öka. Det var 2 200 rättegångar som fick ställas
              in förra året av denna anledning. Det är också vanligt att tingsrätten
              inte lyckas få tag på personer och delge dem att de måste infinna
              sig.
            </seg>
            <seg n="64299dd0">
              Det är naturligtvis oerhört allvarligt. Det finns troligen inte
              en enda förklaring till detta. Vi behöver agera på flera olika
              sätt för att komma till rätta med problemen.
            </seg>
            <seg n="11e14a38">
              Sedan tidigare utreder alliansregeringen möjligheten att genomföra
              en rättegång även då åtalade eller vittnen inte infinner sig.
              Det är en utredning som blir klar i höst. Utredningen har som
              övergripande uppgift att föreslå åtgärder för en mer ändamålsenlig
              brottmålsprocess där möjligheten att minska risken för inställda
              förhandlingar är en viktig del.
            </seg>
            <seg n="d7ac59cc">
              Säkerheten behöver också förbättras runt rättegångarna. Alliansregeringen
              har höjt anslaget för att förstärka säkerheten i domstolarna och
              ökat möjligheten att hålla säkerhetskontroller där.
            </seg>
            <seg n="21c89420">
              Vi behöver också få ett fotoförbud i tingsrättens väntrum. I
              dag när var och varannan person har en mobiltelefon med kamera
              kan dessa på ett enkelt sätt användas för att fånga ett vittne
              på bild och senare använda dessa bilder exempelvis för utpressning.
              Med mobiltelefoner går det också att göra inspelningar. Kristdemokraterna
              anser att man måste se över hur mobiltelefoner får användas.
            </seg>
            <seg n="a37daec5">
              Men vittnens situation handlar givetvis inte bara om det som
              sker på själva rättegången. Många har en rädsla för att vittna,
              och jag tycker att det finns anledning att överväga möjligheten
              att få vittna anonymt. Det är inte en lösning på det övergripande
              problemet. Men det kan vara ett sätt att göra så att några rättegångar
              som annars inte skulle ha skett de facto kommer att ske.
            </seg>
            <seg n="ea0dd059">
              Sådana anonyma vittnesmål måste avläggas under sekretessbelagd
              identitet. Vittnet är därmed inte anonymt för domstolen utan endast
              för den som begått den brottsliga gärningen. Det kan exempelvis
              vara aktuellt i fall där det handlar om kriminella gäng och där
              grova våldsbrott förblir ostraffade trots att det i många fall
              finns mycket starka misstankar om vem som är skyldig. Denna möjlighet
              finns både i Norge och i Danmark.
            </seg>
            <seg n="ad486144">
              Jag vill inte döma den som inte väljer att vittna. Det kan naturligtvis
              för den enskilde vara en oerhört pressad situation. Därför måste
              vi göra allt för att öka säkerheten både i och utanför domstolarna.
              Vi måste korta handläggningstiden och framför allt förbättra informationen.
            </seg>
            <seg n="b3aa47ad">
              Vi måste också se över de frågor som gäller förbättrat vittnesstöd
              och kanske möjligheten att vittna anonymt. Men med det sagt är
              det väldigt viktigt att säga att om vittnen inte träder fram och
              vittnar kommer vi inte åt dem som gör att de inte väljer att träda
              fram. Den onda spiralen fortsätter.
            </seg>
            <seg n="e5ecb079">
              Jag är glad att alliansregeringen tar detta på allvar. Vi kommer
              att jobba med det både nu och framöver. Utvecklingen måste stoppas
              för att Sverige ska kunna bli tryggare.
            </seg>
          </u>
          <note type="speaker" n="25dc3ec0">
            Anf. 18 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-654dcad517cb883f-4" n="375d1778">
            <seg n="249d3d82">
              Fru talman! Frågan var: När kommer det någonting? Det är väldigt
              lätt att lista nya saker som ska göras och idéer om hur man ska
              organisera om och göra både det ena och det andra. Det är bra
              med framförhållning och framtidsperspektiv. Men vi har ett här
              och nu också.
            </seg>
            <seg n="176bac8a">
              Det är dessutom på det sättet att när man angriper grov organiserad
              brottslighet, som vi diskuterar här i dag, måste man försäkra
              sig om kraft och uthållighet. Olika verksamheter och insatser
              ska förankras och fungera längst ut på basplanet. Annars får man
              inget resultat.
            </seg>
            <seg n="9dcc2411">
              De redovisningar som vi får från mobiliseringen mot grov organiserad
              brottslighet visar att det görs ansenliga insatser och att de
              ger resultat. Men vi har väldigt mycket mer att göra.
            </seg>
            <seg n="13d433fd">
              Vi kommer om några veckor att i riksdagen lägga fram en proposition
              som handlar om att fler vapenbrott ska anses som grova och direkt
              leda till fängelsestraff som minimistraff. Det är viktigt.
            </seg>
            <seg n="e4fbfa91">
              Därutöver, och det har jag redovisat i justitieutskottet, kommer
              vi att titta på påföljderna och ett antal närliggande frågor som
              är nog så intressanta.
            </seg>
            <seg n="6c6d0f8a">
              Jag tror att det var Lena Olsson som tog upp en del av det som
              rör vapenhantering som man kan behöva titta på. Det finns också
              planer på en vapenamnesti och en hel del annat. Det är inga svårigheter
              med det.
            </seg>
            <seg n="3b6ddfd3">
              Man måste utreda många av de förslag som har lagts fram här i
              dag och skaffa sig en god grund för att bedöma vilka beslut vi
              ska fatta och vilka lagar vi ska ha.
            </seg>
            <seg n="9fce33e6">
              Vi har i ett öppet, fritt och demokratiskt samhälle anledning
              att säkerställa respekt för människors integritet och rättsäkerheten.
              Staten måste alltid arbeta med blanka vapen också mot grovt kriminella.
            </seg>
            <seg n="7828807b">
              Därför tar det ibland lite extra tid. Men det blir bättre i slutänden.
            </seg>
          </u>
          <note type="speaker" n="ae62d8f1">
            Anf. 19 MORGAN JOHANSSON (S):
          </note>
          <u who="morgan_johansson_eeee30" xml:id="i-d48445151f7a7f78-3" n="c4f3fcbd">
            <seg n="2e819074">
              Fru talman! Problemet för justitieministern just när det gäller
              vapendebatten är att förslagen har förts fram av oss under väldigt
              lång tid. Under åratal har vi talat om skärpt straff för grovt
              vapenbrott och möjligheter att telefonavlyssna.
            </seg>
            <seg n="d947ea0e">
              Det är först när det smäller till i Malmö, man får debatt om
              detta och vi tar upp frågan i riksdagen som regeringen börjar
              anpassa sig efter vår dagordning. Det är tacknämligt att det lossnar
              på det sättet.
            </seg>
            <seg n="b8742cd2">
              Min fråga var: När kan vi se konkreta förslag från regeringen
              när det gäller grovt vapenbrott och telefonavlyssning? När det
              gäller den senare delen har vi inte hört någonting om det hittills.
            </seg>
            <seg n="5e7a5bfb">
              Jag är glad att de sju punkter jag presenterade för en timme
              sedan har kommenterats i debatten på olika sätt. Man ska nog läsa
              på lite innan man dömer ut dem.
            </seg>
            <seg n="2db72c35">
              Ta detta med utslussningspengar, som både Johan Linander och
              Kent Ekeroth tar upp. Det handlar om resurser till kommunens socialtjänst
              för att till exempel hjälpa till med bostad och utbildning för
              den som släpps ur fängelse.
            </seg>
            <seg n="b9491f69">
              Det är liksom ingen peng som den enskilde ska sätta in på sitt
              bankkonto, som ni försökte framställa det som. Det är detta det
              handlar om. Det har prövats med framgång både när det gäller LVU-situationen,
              lagen om vård av unga, tidigare och LVM-situationen, alltså missbrukarvården,
              som jag hade ansvar för som minister under fyra år. Det är samma
              modell som vi vill tillämpa på detta.
            </seg>
            <seg n="437f32db">
              Det är viktigt att göra det här. I en miljö där gängkriminaliteten
              innebär ett allt större problem kommer de individer som släpps
              ur fängelserna att gå direkt tillbaka till sina kriminella gäng
              om det inte finns någon som fångar upp dem så att de får en möjlighet
              att återanpassa sig till samhället.
            </seg>
            <seg n="fef9ce0e">
              Missförstå inte våra förslag! Ta dem på allvar, och väg in dem!
              Detta är inget nytt förslag, Johan Linander, utan det är ett förslag
              som vi har drivit under flera år.
            </seg>
            <seg n="18e54017">
              I övrigt vill jag tacka för en bra och i alla fall bitvis konstruktiv
              debatt. Jag tror att vi med hjälp av detta kan ta hela frågeställningen
              ytterligare några steg framåt.
            </seg>
          </u>
          <note type="speaker" n="9aa715b8">
            Anf. 20 MARIA FERM (MP):
          </note>
          <u who="maria_ferm_75a60e" xml:id="i-95976f285b9dabef-2" n="66451ba4">
            <seg n="35c98000">
              Fru talman! Att tro att människor väljer att bli kriminella är
              att göra det alldeles för enkelt för sig. Olika omständigheter
              påverkar tyvärr människors livsmöjligheter och livsval. En viktig
              del av det brottsförebyggande arbetet är arbetet mot ekonomisk
              utsatthet. Att växa upp i fattigdom gör att chanserna att tillgodogöra
              sig utbildning och bli det bästa man kan bli minskar. Studier
              har visat på ett tydligt samband mellan fattigdom och en rad viktiga
              aspekter som utbildningsresultat, etablering på arbetsmarknaden,
              hälsa, mobbning och trygghet i det egna bostadsområdet.
            </seg>
            <seg n="3d0a8599">
              Miljöpartiet är mycket oroade över barnfattigdomen i samhället
              och vill, precis som Rädda Barnen, att regeringen skyndsamt tar
              fram en nationell handlingsplan mot barnfattigdom för att skapa
              ett samlat politiskt arbete kring frågan. Detta är en viktig fråga
              som vi bland annat lyfte fram i ett utskottsinitiativ i socialutskottet
              i juni förra året.
            </seg>
            <seg n="4d5eb1a1">
              Miljöpartiet vill minska barnfattigdomen genom att höja de lägsta
              ersättningarna för föräldralediga samtidigt som vi gör det lättare
              för ensamstående och studenter med barn. Varje gång en sjuk förälder
              utförsäkras växer fler barn upp i fattigdom. Därför föreslår vi
              stopp för utförsäkringarna och ett golv i sjukförsäkringen.
            </seg>
            <seg n="819116b6">
              Problemen med våld och organiserad brottslighet är ingen enkel
              fråga med enkla lösningar, och vi gör inte anspråk på att sitta
              inne med alla lösningar eller komma med någon quick fix som löser
              alla problem. Däremot har vi alla ett ansvar för att se hur komplex
              verkligheten är och att vissa saker hänger ihop. Det finns ett
              samband mellan barnfattigdom, arbetslöshet och våld i vuxen ålder,
              till exempel. Det är ett samband som uppenbarligen inte har nått
              ända fram till Sverigedemokraternas representant. Men det är viktigt,
              och det behövs. Annars kommer vi aldrig att nå hela vägen fram.
              Arbetet är omfattande. Vi vill ha mindre av politiskt käbbel och
              mer av politisk handlingskraft.
            </seg>
          </u>
          <note type="speaker" n="e9fdea62">
            Anf. 21 JOHAN PEHRSON (FP):
          </note>
          <u who="johan_pehrson_6b4d75" xml:id="i-4c775539e175ec4d-2" n="a691ab1c">
            <seg n="dd9d3624">
              Fru talman! Jag tycker att Maria Ferms avslutning var bra: mindre
              käbbel och mer diskussion.
            </seg>
            <seg n="f85e211b">
              Det är viktigt att vi tar oss an det som Maria Ferm var inne
              på tidigare i sitt anförande, nämligen att Jerzy Sarnecki pekar
              på vad som fungerar. Han är tydlig med att det som fungerar är
              tidiga och tydliga insatser för unga som det är på väg att gå
              åt pipan för. Vi behöver hjälpa dem som har problem själva men
              som inte skadar andra. De ska ha hjälp. De kan behöva barn- och
              ungdomspsykiatri och de behöver socialt stöd. Men när det gäller
              barn och ungdomar som börjar begå brott i elvaårsåldern ursäkta
              mig, men det förekommer och det måste också få sägas här måste
              man kunna gripa in tidigare. Det är jätteviktigt att vi vågar
              ta i denna fråga. Det är inte bara i justitieutskottet, utan det
              är också i socialutskottet här i Sveriges riksdag som man måste
              våga tala om att vi ska balansera om detta.
            </seg>
            <seg n="156e686a">
              Det handlar om barns rätt till hjälp. De behöver hjälp. Om man
              är elva år och springer runt och rånar är det ett rop på hjälp.
              Då har man rätt till en insats, och det handlar inte om att föräldrarna
              har rätt att säga nej. Detta är viktigt.
            </seg>
            <seg n="8cbe5e7a">
              Det finns också andra professorer, som inte åberopas här, som
              är ganska tydliga med att rätt mycket av den brottslighet som
              begås sker av matematiska skäl. Man väger risk mot vinstmöjlighet.
              Det är därför människor till exempel har vapen på sig; de vet
              att straffvärdet är för lågt. Verksamheten ger inte tillräckligt
              högt straff. Därför kan det också vara relevant med straffskärpningar
              här och där, inte minst för de människor som är livstidskriminella
              och gång på gång förstör livet för andra.
            </seg>
            <seg n="f0c6588a">
              Ursäkta mig, men vi måste få säga det här utan att ramla ned
              och få ångest: Det är dags för lite längre tids inlåsning av dessa
              personer. Det mår de bättre av, de kan rehabiliteras och andra
              personer slipper drabbas av deras våldsamma verksamhet.
            </seg>
            <seg n="16088c2f">
              Jag hörde om utslussningspengen, som jag inte kan hitta på något
              argument för att vara emot, så jag får väl vara för den. I dag
              i svensk kriminalvård slår vi rekord i arbete, behandling och
              utbildning för att de personer som finns där ska kunna få en bättre
              väg ut och en bättre framtid. Jag vill understryka att det är
              en riktig utslussningspeng.
            </seg>
            <seg n="b4fa9407">
              Avslutningsvis, fru talman, vill jag ha ett löfte om att vi här
              inne kommer att se till att vi inte släpper den grova organiserade
              brottsligheten. Dessa brottslingar ska jagas. Jag har en uppmaning
              om att vi är många som hjälper till i detta arbete.
            </seg>
          </u>
          <note type="speaker" n="da4f5b00">
            Anf. 22 JOHAN LINANDER (C):
          </note>
          <u who="johan_linander_d5de22" xml:id="i-c2dc58968fdd351a-2" n="902bbf72">
            <seg n="22b19938">
              Fru talman! Efter en sådan här debatt tycker jag att man ska
              hålla i minnet att Malmö är en underbar stad. Det är en stad som
              har fostrat storheter som Bosse Larsson, Hasse Alfredsson, Hjalmar
              Gullberg, Per Albin Hansson och Zlatan Ibrahimović. Vi kan promenera
              i Pildammsparken, njuta i Västra Hamnen eller uppleva den fantastiska
              mångfald som finns i Malmö och se Sveriges bästa fotbollslag spela
              på Stadion. Malmö är på de allra flesta sätt en underbar stad.
            </seg>
            <seg n="09693949">
              Tyvärr solkas stadens rykte ned. Tyvärr finns det personer och
              gäng som hellre ser att delar av staden hamnar i förfall delar
              som de sedan kan styra och begå brott i. Men vi från samhällets
              sida får aldrig låta det hända.
            </seg>
            <seg n="42dcf2cf">
              Polisens insats ska vara och kommer att vara långsiktig. Morden
              ska lösas, och skyldiga ska dömas och låsas in under mycket lång
              tid. Men även andra inom Malmös kriminella värld ska känna sig
              jagade.
            </seg>
            <seg n="2f0d9b0c">
              Precis som vi har varit inne på tidigare måste samtidigt Malmö
              stad ta sitt ansvar och satsa på skolorna i de utsatta områdena,
              hjälpa unga på glid att navigera rätt i livet och hjälpa engagerade
              medborgare att förbättra den sociala situationen inom sina bostadsområden.
            </seg>
            <seg n="292313dd">
              Jag menar att det vid sidan av statens insatser för trygghet
              och jobb och vid sidan av kommunens insatser för skolan och den
              sociala situationen är avgörande att fler engagerar sig för att
              lyfta det område där de bor. Föräldraansvaret är viktigt, och
              det är viktigt att vi alla ställer oss upp och säger att vi inte
              accepterar våld, skadegörelse, stölder och andra brott.
            </seg>
            <seg n="795547c2">
              Jag tror på Malmö. Alla förutsättningar finns, i och med närheten
              till Köpenhamn och kontinenten och med den mångfald av kunskap
              och erfarenheter man har, för att Malmö och Skåne ska vara en
              motor för hela Sverige. Vi måste alla hjälpas åt.
            </seg>
          </u>
          <note type="speaker" n="9ca45327">
            Anf. 23 KENT EKEROTH (SD):
          </note>
          <u who="kent_ekeroth_3b89d3" xml:id="i-0ae3b7861638d55c-2" n="cb2b09af">
            <seg n="580fdc94">
              Fru talman! Socialdemokraterna med Reepalu i spetsen skyller
              på alliansregeringen. Alliansregeringen å sin sida skyller på
              Socialdemokraterna och Reepalu. Båda har rätt. Både de rödgröna
              och Alliansen bär ansvaret. Sjuklöverns partier är nämligen ett
              eko av varandra. Det kan ni se av deras egna förslag, som jag
              redogjorde för i mitt förra anförande. Ett par månaders ökning
              av straffet för vapenbrott, vapenamnesti eller att slänga bra
              pengar efter dåliga verkar vara huvudförslagen.
            </seg>
            <seg n="36db2fa1">
              Men detta är de sju partier som har suttit vid maktens grytor
              och sett på medan Malmö har förfallit. Om de nu tror att inte
              samma sak kommer att hända i stad efter stad när de fortsätter
              med samma politik är de naiva. Brottsligheten beror på ett systemfel;
              det handlar om fel arbetsmarknadspolitik, fel invandringspolitik
              och såklart fel kriminalpolitik, som vi diskuterar här i dag.
            </seg>
            <seg n="e976ff6c">
              Sverigedemokraterna presenterar här ett helt program med ett
              nydanande sätt att bekämpa den organiserade brottsligheten. Vi
              står som parti hela partiet bakom förslagen. Johan Linander talar
              om återanvända förslag. Ni har suttit i regeringen i sex år. Varför
              händer det då ingenting? Ni vill inte. Ni vågar inte. Det är tomt
              prat.
            </seg>
            <seg n="d51f07a6">
              Men vet ni vad? Sverigedemokraterna vågar och vill. Om vi hade
              suttit i regeringen och bestämt skulle vi också ha gjort detta,
              i motsats till bland andra Johan Linanders centerparti. Dessa
              konkreta, djuplodande och nydanande åtgärder presenterar vi samtidigt
              som de andra sju partierna, som ett eko av varandra, endast krafsar
              på ytan.
            </seg>
            <seg n="57a99941">
              Jag ska också ta tillfället i akt att gå justitieministern till
              mötes. Hon efterfrågar några bra förslag, och jag vill härmed
              överlämna de förslag som vi har presenterat här i dag.
            </seg>
          </u>
          <note n="0ec22add">
            I detta anförande instämde Björn Söder (SD).
          </note>
          <note type="speaker" n="4a18879e">
            Anf. 24 LENA OLSSON (V):
          </note>
          <u who="lena_olsson_656dbf" xml:id="i-814553bd0c8a8ffc-2" n="1a9dff84">
            <seg n="66e5df46">
              Fru talman! Jag vill tacka för den här debatten. Det är oerhört
              angeläget att vi kommer åt den grova organiserade brottsligheten.
              Det är många bra förslag som har kommit fram här i dag. Det verkar
              som om de flesta av oss är överens om att vi på kort sikt behöver
              en lagstiftning där vi skärper straffet för grovt vapenbrott.
              Det ska komma ett förslag, och vi får se om detta är med.
            </seg>
            <seg n="e50852d9">
              Det som Brå säger är också viktigt. Det handlar om att förstöra
              marknaden, slå ut nätverk och nyckelpersoner, minska drivkraften
              för den organiserade brottslighetens aktörer genom att gå på de
              kriminella pengarna, förankra lokalt och slå ut de illegala och
              lokala marknaderna genom samverkande insatser mellan polis, sociala
              myndigheter, tillståndsgivande myndigheter och aktörer från näringslivet
              och frivilligsektorn på orten. Det handlar också om att motverka
              otillåten påverkan, trakasserier, hot, våld och korruption riktad
              mot myndighetspersoner, vittnen och brottsoffer.
            </seg>
            <seg n="7debb782">
              Dessutom är det viktigt att på verkligt allvar driva en arbetslinje.
              Vi har en skyhög arbetslöshet här i Sverige. Det är framför allt
              väldigt allvarligt att så många unga är arbetslösa. Vi måste se
              till att våra ungar klarar sin utbildning, annars är de en potentiell
              rekryteringsbas för ytterligare kriminalitet.
            </seg>
          </u>
          <note type="speaker" n="6278b038">
            Anf. 25 CAROLINE SZYBER (KD):
          </note>
          <u who="unknown" xml:id="i-654dcad517cb883f-5" n="5eb49dd7">
            <seg n="2acfbfb5">
              Fru talman! Det gäller att strypa inflödet till kriminella gäng,
              förebygga brott, bryta banan för dem som påbörjat en kriminell
              bana, bekämpa brottsligheten, ge polisen rätt verktyg samt ge
              stöd till brottsoffer och vittnen. Vi måste visa att kriminalitet
              inte lönar sig. Man kan inte nolltaxera och köra runt i en fin
              bil. Vi måste på alla sätt markera att kriminalitet inte lönar
              sig.
            </seg>
            <seg n="8ba4b575">
              Grunden till mycket ligger i det uttalande som jag tog upp i
              mitt inledningsanförande. Det är lättare att gå med i ett kriminellt
              gäng än att få ett jobb. Det är ett uttalande som måste tas på
              största allvar. Vi vet att det på sina håll råder en stor arbetslöshet
              och den måste bekämpas. Det handlar naturligtvis om ekonomi för
              den enskilda och för samhället i stort, men det handlar också
              om så mycket mer. Det handlar om att alla ska få vara med och
              arbeta och bidra efter egen förmåga.
            </seg>
            <seg n="fee674d4">
              Det ska inte heller underskattas att arbetet ger oss en social
              tillvaro och en gemenskap som jag tror att vi mår väldigt bra
              av. Att bekämpa arbetslösheten är därför viktigt eftersom det
              är en grogrund för kriminalitet.
            </seg>
            <seg n="18f6a302">
              Det behövs fler satsningar för att få in ännu fler på arbetsmarknaden.
              Fokus bör läggas speciellt på de unga. Det handlar om satsningar
              som kommer att leda till att fler känner förtroende och framtidstro
              och satsningar som gör att fler blir en del av samhällsgemenskapen.
            </seg>
          </u>
          <note type="speaker" n="48a8f766">
            Anf. 26 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-818e33221062bb0f-0" n="375d1778" next="i-d365dc35c0d1b916-0">
            <seg n="c485de6f">
              Fru talman! Först vill jag tacka alla för en bra debatt och många
              intressanta förslag.
            </seg>
            <seg n="ad2b0c30">
              Jag tror att vi alla inser att det är allvar när en 15-åring
              skjuts till döds på nyårsafton. Det är då man måste skaffa sig
              ett fokus och se till att man gör rätt saker.
            </seg>
            <seg n="1e938da0">
              Ni i oppositionen må säga att allt borde ha gjorts tidigare,
              men ni har ingen samlad politik. Alliansen har tagit initiativ
              till en kraftfull mobilisering mot grov organiserad brottslighet.
              Vi har genomfört den största satsningen på polisen och rättsväsendet
              i övrigt i modern tid och vi har skärpt straffen för grova våldsbrott,
              för att ta några exempel.
            </seg>
            <seg n="b1480137">
              Det är min bestämda uppfattning att den grova organiserade brottsligheten
              ska bekämpas uthålligt och med kraft. Man ska veta vad det är
              man gör. Sverige är en del av världen.
            </seg>
            <seg n="8a18f12f">
              Medelåldern hos dem som är mest ansvariga och som vi arbetar
              med just nu är 38 år. De infiltrerar i alla typer av verksamheter.
              Vi måste använda hela samhällets arsenal för att bekämpa och få
              stopp på detta. Vi måste arbeta lokalt, regionalt och nationellt
              med insatser och uthållighet. Det är otroligt viktigt. Framgången
              när det gäller att säkerställa ett fritt, öppet och demokratiskt
              samhälle ligger i att hela samhället ställer upp. Vi har inte
              haft så mycket tid att diskutera det i dag.
            </seg>
            <seg n="46230c63">
              Det är ett stort problem att många känner rädsla och oro för
              att berätta och anmäla. Jag är glad att någon nämnde att vi har
              ökat säkerheten i domstolarna. Det personsäkerhetsarbete, vittnesstöd
              och mycket annat som finns är oerhört centralt för att de som
              begår de här brotten och urgröper samhället ska stå till svars
              och lagföras. Det är vår ambition, det är vårt mål och där måste
              vi vara enade.
            </seg>
          </u>
          <note n="1efe4576">
            Överläggningen var härmed avslutad.
          </note>
          <note n="a4fcee06">
            2 § Anmälan om inkomna protokollsutdrag från utskott
          </note>
          <note n="4f48f1aa">
            Förste vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note n="70aec1c0">
            3 § Anmälan om inkommen faktapromemoria om förslag från Europeiska
            kommissionen
          </note>
          <note n="3125d9fe">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="beatrice_ask_minister_2006" xml:id="i-d365dc35c0d1b916-0" n="375d1778" prev="i-818e33221062bb0f-0">
            <seg n="0953d9ce">
              KOM(2011)942
            </seg>
            <seg n="821fd852">
              Interpellation 2011/12:236 Krafttag mot oseriös åkerinäring som
              slår ut den seriösa åkerinäringen
            </seg>
            <seg n="bd50e29f">
              Skälet till dröjsmålet är tjänsteresa.
            </seg>
          </u>
          <note n="2682e4a2">
            4 § Anmälan om fördröjt svar på interpellation
          </note>
          <note n="f8e38e1b">
            Till riksdagen hade inkommit följande skrivelse:
          </note>
          <note n="e6beecc0">
            Interpellation 2011/12:236
          </note>
          <note n="708a3327">
            Interpellationen kommer att besvaras tisdagen den 13 mars 2012.
          </note>
          <note n="3dd2af80">
            Beatrice Ask
          </note>
          <note n="26e294e2">
            5 § Hänvisning av ärenden till utskott
          </note>
          <note n="b811110c">
            Föredrogs och hänvisades
          </note>
          <note n="983a6010">
            6 § Svar på interpellation 2011/12:219 om ACTA
          </note>
          <note type="speaker" n="fa59ad99">
            Anf. 27 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-654dcad517cb883f-6" n="375d1778">
            <seg n="bd1006a7">
              Fru talman! Jens Holm har frågat mig när riksdagen kommer att
              få möjlighet att behandla ACTA. Han har även frågat hur jag och
              Sverige kommer att agera för att friheten på internet inte ska
              påverkas av ACTA. Han har dessutom frågat hur ett eventuellt tillträde
              till ACTA kommer att påverka möjligheterna att förändra eller
              upphäva de lagändringar som gjordes i samband med genomförandet
              av det så kallade Ipreddirektivet. Slutligen har han frågat hur
              jag och Sverige har agerat inom ramen för ACTA för att underlätta
              spridandet av billiga och bra läkemedel till utvecklingsländerna
              samt varför ACTA inte behandlas inom ramen för exempelvis FN,
              WTO eller Wipo.
            </seg>
            <seg n="a48ada38">
              Jag vill inledningsvis betona att piratkopiering och varumärkesförfalskning
              är ett stort problem för många företag och i vissa fall även för
              konsumenter. Det är dessutom ett globalt problem. Jag håller därför
              med Jens Holm om att det bästa hade varit om vi hade kunnat föra
              dessa förhandlingar inom ramen för exempelvis WTO eller FN-organet
              Wipo. På det sättet hade vi också haft offentliga förslag som
              alla hade kunnat ta del av och diskutera under förhandlingarnas
              gång. Tyvärr är dock inte alla länder intresserade av att diskutera
              de frågorna på det sättet. Valet stod därför mellan att föra dessa
              diskussioner i en mindre grupp intresserade länder eller att inte
              göra något alls. I den situationen ansåg vi att ett begränsat
              samarbete är bättre än inget samarbete alls.
            </seg>
            <seg n="90b5723e">
              Redan när förhandlingarna inleddes var alla inblandade överens
              om att ACTA skulle utformas på ett sätt som inte försvårade laglig
              spridning av billiga och bra läkemedel till fattiga länder. I
              den delen har vi därför arbetat med de andra förhandlingsparterna
              för att se till att avtalet inte får några oönskade konsekvenser.
              Det tycker jag att vi har lyckats med.
            </seg>
            <seg n="7f7376b6">
              Även i övriga delar har Sverige eftersträvat balanserade regler,
              och det tycker jag att avtalet nu innehåller. Vår bedömning är
              att ett tillträde till ACTA för svensk del endast kommer att kräva
              en mindre ändring i varumärkeslagen. Det innebär bland annat att
              vi redan under förhandlingarna har säkerställt att ACTA:s regler
              om upphovsrättsintrång på internet är balanserade. ACTA möjliggör
              att vi kan fortsätta att ha regler som skyddar upphovsrätten även
              i den digitala miljön samtidigt som friheten på internet och den
              personliga integriteten värnas. Faktum är att just den delen av
              avtalet i stor utsträckning överlämnar till respektive land att
              själv välja lämpliga åtgärder. För svensk del innebär ACTA alltså
              inte några förändringar på det området.
            </seg>
            <seg n="14ccaccf">
              När det gäller Ipred innebar det svenska genomförandet framför
              allt att det skapades vissa möjligheter för rättighetsinnehavare
              att få ut uppgifter om vem som haft en viss IP-adress vid ett
              visst tillfälle. ACTA innehåller på den punkten endast en bestämmelse
              om att de stater som så önskar får ha sådana bestämmelser. Ett
              tillträde till ACTA påverkar alltså inte Sveriges handlingsutrymme
              när det gäller denna lagstiftning.
            </seg>
            <seg n="2764904c">
              Under förhandlingarna har riksdagens näringsutskott löpande informerats
              om hur förhandlingarna fortskrider och överlagt om svenska ståndpunkter.
              Nu går den demokratiska processen om ACTA in i sin mest intensiva
              fas. Från Regeringskansliet kommer en departementspromemoria om
              avtalet att tas fram. Den kommer bland annat att innehålla ett
              förslag till den lagändring som behövs för att kunna tillträda
              avtalet.
            </seg>
            <seg n="28d95e21">
              I samband med att promemorian remitteras kan var och en som så
              önskar kommentera promemorians bedömningar och förslag. Först
              därefter är det tid att skriva en proposition. Den beräknas vara
              klar i slutet av året. Det innebär att det sannolikt kommer att
              dröja ungefär ett år innan det är dags för riksdagen att ta ställning
              till avtalet. Det finns alltså gott om tid för fortsatt analys
              och diskussion innan det är dags att slutligt ta ställning till
              detta avtal.
            </seg>
            <seg n="9f90379f">
              Jag vill understryka att för regeringen är det en utgångspunkt
              att arbetet mot varumärkesförfalskning och piratkopiering är viktigt.
              Samtidigt måste frihet och öppenhet på internet tillgodoses. Intrång
              i immateriella rättigheter stoppas inte av nationsgränser. Vill
              vi nå framgång i detta arbete är det nödvändigt med internationellt
              samarbete. ACTA kommer att öka det internationella samarbetet
              på området, vilket vi ser positivt på. Vi anser att det är av
              stor vikt att Sverige och EU deltar i detta arbete.
            </seg>
          </u>
          <note type="speaker" n="adf5460b">
            Anf. 28 JENS HOLM (V):
          </note>
          <u who="jens_holm_726eb1" xml:id="i-9fdf05aaf8f0808d-0" n="cdd5d8f8">
            <seg n="8adcbaeb">
              Fru talman! Tack, Beatrice Ask, för svaret på min interpellation
              om ACTA! Det är andra gången vi debatterar den här frågan, åtminstone
              som svar på en interpellation från mig.
            </seg>
            <seg n="93e9558f">
              Jag tycker att det här är en oerhört viktig fråga. Man brukar
              säga att vi lever i informationssamhällets tidevarv. Frågorna
              om det som skrivs, det som registreras, källkoder på nätet, patent
              och immaterialrätt blir allt viktigare.
            </seg>
            <seg n="5bb099d5">
              Många människor spenderar en stor del av sin tid ute på internet,
              och då är det väldigt viktigt att vi ser till att internet är
              en neutral spelplan, att alla har tillgång till internet och att
              alla kan känna sig trygga på internet. Man ska inte känna att
              det man gör på nätet lagras någonstans, att det kontrolleras och
              att det byggs upp någon form av övervakningssamhälle. Jag tror
              att jag och Beatrice Ask är ganska överens om den saken.
            </seg>
            <seg n="0de2d9ea">
              Samtidigt klubbar den här regeringen och regeringar runt om i
              världen hela tiden nya lagar som strävar efter att kontrollera
              människor alltmer. Här i Sverige har vi numera FRA-lagen och Ipred
              som klubbades för ett tag sedan, och Beatrice Ask förbereder nu
              för fullt implementeringen av det så kallade datalagringsdirektivet.
            </seg>
            <seg n="4afeea2e">
              Det internationella avtalet ACTA har till exempel som en av de
              bärande principerna en uppmaning till internetleverantörer att
              de ska samarbeta med rättighetsinnehavare. Rättighetsinnehavare
              låter kanske komplicerat, men det är ofta de stora multinationella
              företagen inom medieindustrin. Det kan vara Time Warner, det kan
              vara Sony, det kan vara Disney och så vidare. Just de företagen
              har spelat en väldigt aktiv roll också i framtagandet av ACTA,
              och det vet jag att justitieministern tillstod när vi debatterade
              den här saken förra gången.
            </seg>
            <seg n="b5a998d9">
              Jag frågar mig: Varför ska vi ansluta oss till ett internationellt
              avtal som bara ytterligare förstärker den här principen som gör
              att de kommersiella rättighetsinnehavarna får ännu mer makt över
              det som människor gör på internet?
            </seg>
            <seg n="d75cbe8b">
              Vi ska komma ihåg att internetleverantörerna är kommersiella
              företag. De vill minimera sina risker. Om de vet att det kommer
              starka påtryckningar från multinationella företag om att en person
              kan vara fildelare eller att en person gör saker som kan kränka
              varumärket, immaterialrätten, tror jag att risken är väldigt stor
              att de personerna kan bli avstängda från internet. Jag tycker
              inte att vi ska ha ett avtal som tydligare gör att vi får en sådan
              princip.
            </seg>
            <seg n="c050974b">
              Det är precis det som Ipred handlar om, just att man ska kunna
              spåra människor och kunna lämna ut IP-adresser. Med ACTA får vi
              Ipred i global skala, kan man säga. Det kommer att bli ännu svårare
              för oss som vill avskaffa Ipred att göra det om vi har anslutit
              oss till ACTA.
            </seg>
            <seg n="a03214bf">
              Frågan om kommersiella läkemedel svarade Beatrice Ask mig på.
              Jag är inte alls nöjd med det svaret, så jag kommer att återkomma
              till det i mitt nästa anförande.
            </seg>
          </u>
          <note type="speaker" n="9358442c">
            Anf. 29 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-654dcad517cb883f-7" n="375d1778">
            <seg n="07e2a658">
              Fru talman! Om vi ska försöka hålla oss till ACTA-avtalet, vilket
              kan vara viktigt, vill jag säga att jag delar Jens Holms uppfattning
              att man ska känna sig trygg på nätet. Vi vill inte ha ett övervakningssamhälle
              som bevakar oss i varje ögonblick. Så är det naturligtvis. Friheten
              på nätet är ju dess stora fördel den ger oändliga möjligheter.
              Samtidigt är det så att det också begås brott på nätet, och nätet
              används för att begå brott. Jag tror inte att Jens Holm tycker
              att det är helt okej att inte försöka göra något för att förhindra
              barnpornografi och annat.
            </seg>
            <seg n="12fc54f1">
              Sedan har vi frågan om upphovsrätten och alla de typer av produkter
              som tas fram. Vi har haft många diskussioner om hur den rätten
              ska säkras. Den som exempelvis spelar in en dyrbar film för 5060
              miljoner kronor vill naturligtvis få betalt för det arbete som
              man har lagt ned. Därför har vi diskussionen om hur brott mot
              upphovsrätten ska bekämpas och annat.
            </seg>
            <seg n="e24e6af7">
              Låt oss titta på vad ACTA säger om detta. Man kan fråga sig:
              Innehåller ACTA krav på skärpta åtgärder mot upphovsrättsintrång,
              till exempel avstängning från internet eller sådant som togs upp
              i den här diskussionen? Nej, svaret är att ACTA:s bestämmelser
              vad gäller intrång via internet är allmänt formulerade och överlåter
              i stor utsträckning till varje part att själv bestämma detaljerna.
            </seg>
            <seg n="621113da">
              För svensk del ändrar det här ingenting. Även den uppmärksammade
              bestämmelsen om att parterna ska uppmuntra frivilligt samarbete
              har sin motsvarighet i EU-rätten, i till exempel e-handelsdirektivet
              och även i viss mån i Ipred.
            </seg>
            <seg n="afc1856d">
              Det är inte heller så att bestämmelsen om att frivilliga överenskommelser
              ska uppmuntras innebär någon stor risk vad jag kan se. Det är
              en bestämmelse där staterna har stort utrymme att avgöra om och
              hur sådana här frivilliga överenskommelser ska uppmuntras. Det
              är också upp till varje stat att själv avgöra vilka överenskommelser
              som i så fall ska uppmuntras. Även det finns med i e-handelsdirektiv
              och i direktivet. Det är inte så märkligt.
            </seg>
            <seg n="4fc5284e">
              Jag tror ju att det är viktigt med ett samarbete för att åtminstone
              få viss ordning på en del av de problem som finns. Jag vill gärna
              säga att det är viktigt med det här avtalet därför att det inte
              bara, vilket det låter som i debatten, handlar om upphovsrätten.
            </seg>
            <seg n="d4139521">
              År 2010 tog man vid yttre gräns mot EU varor för 100 miljoner
              vad gäller förfalskade produkter. Och det är förstås bara en bråkdel
              av allt som kommer hit.
            </seg>
            <seg n="22a19a5c">
              Handeln med illegala varor är ju inte begränsad till bara film,
              musik och kläder, utan det handlar om storskalig industriell verksamhet
              som innefattar livsmedel, tvål, läkemedel, reservdelar till fordon
              och mycket annat. Det finns skäl att internationellt säkerställa
              att den internationella handeln inte blir totalt nedsmittad med
              förfalskningar och piratvarianter, för det undergräver ekonomin.
              Det måste vi förstås försöka hantera. Därför är ACTA-avtalet,
              som är omfattande och komplicerat, inte bara en fråga om Ipred
              och detta.
            </seg>
            <seg n="ae19717e">
              Det är viktigt att säga att vi nu har ett år på oss att analysera
              och diskutera detta, och den promemoria som departementet kommer
              att skicka ut är ett viktigt underlag för att ta de diskussioner
              som finns. Men vår bedömning är att det är en smärre förändring
              i varumärkeslagen som är den enda konsekvensen för svenskt vidkommande.
            </seg>
          </u>
          <note type="speaker" n="7977d397">
            Anf. 30 JENS HOLM (V):
          </note>
          <u who="jens_holm_726eb1" xml:id="i-9fdf05aaf8f0808d-1" n="cdd5d8f8">
            <seg n="b8f4f38b">
              Herr talman! Till att börja med undrar jag varför man över huvud
              taget har förhandlat fram ACTA på det sätt som man har gjort.
              Det finns ju globala organ där dessa frågor ska hanteras, till
              exempel Världshandelsorganisationen eller FN-organet Wipo, där
              immaterialrättsliga och patenträttsliga frågor hanteras. Detta
              har man försökt, men det gick inte för det blev mycket stora protester.
              Många stora länder, främst utvecklingsländer, ville inte ansluta
              sig till ACTA. Då tycker jag att Sverige har ett ansvar. Vi tycker
              alltså att det är okej att kringgå Kina, Indien, Brasilien och
              så vidare. Varför ska vi ställa de länderna inför fullbordat faktum?
            </seg>
            <seg n="775c5c6e">
              Problemen med immaterialrättsliga överträdelser handlar det vet
              Beatrice Ask också i väldigt stor utsträckning om schismer mellan
              å enda sidan USA, Japan och EU och utvecklingsländerna å den andra.
              Vill man lösa de här frågorna kan man inte kringgå dessa länder,
              utan då får man sätta sig ned och förhandla med dem och försöka
              hitta en lösning. Man ställer inte de här länderna inför fullbordat
              faktum!
            </seg>
            <seg n="2933a228">
              Låt mig ta upp vad som kommer att hända med försändelser av exempelvis
              generiska läkemedel. Beatrice Ask tycker inte att detta är något
              problem alls. Jag var i Indien förra veckan. Jag besökte flera
              läkemedelsindustrier, till exempel Astra Zeneca. Jag träffade
              representanter från deras generikaproduktion. Generika är ju mediciner
              som man producerar i stor skala och där patenten har löpt ut.
              Jag frågade dem vad de tycker om ACTA. De sade: Vi brukar kalla
              det nolltoleransavtalet. Nu vet jag att det finns ett undantag
              för patent i ACTA, men ACTA handlar ju om varumärken. Det handlar
              om immaterialrättsliga intrång.
            </seg>
            <seg n="4c67c222">
              Det innebär att ett europeiskt eller amerikanskt läkemedelsbolag
              kan säga att en viss försändelse med bromsmediciner från Indien
              till Brasilien som måste passera via flygplatsen Schiphol i Amsterdam
              innebär ett intrång på deras varumärke det kan vara att medicinen
              har ett namn som låter nästan likadant som företagets medicin
              och måste stoppas. Det kan man göra med hänvisning till ACTA.
              Det är just därför som Oxfam, Läkare utan gränser ja, en stor
              del av de ledande akademikerna på området säger att det här kommer
              att försvåra spridningen av just generiska läkemedel.
            </seg>
            <seg n="2473903c">
              Indien står för 80 procent av världens produktion av bromsmediciner
              mot hiv. Just nu finns ett undantag i TRIPS-avtalet som handlar
              om livsbevarande mediciner. Det underlättar för Indien att exportera
              sådana mediciner till andra utvecklingsländer. Indien, ledande
              akademiker och frivilligorganisationer säger att ACTA hotar just
              den verksamheten. Det tycker jag att Beatrice Ask skulle lyssna
              lite extra på.
            </seg>
            <seg n="d8c8a407">
              Det finns faktiskt en hel rad europeiska länder Tyskland, Nederländerna,
              Polen, Rumänien, Ungern, Lettland och Bulgarien som nu har stoppat
              ratificeringen av ACTA. De tycker att det finns så många oklarheter
              med ACTA att de inte vill gå vidare med en implementering av det
              i dagsläget. Det tycker jag att Beatrice Ask också skulle göra.
            </seg>
          </u>
          <note type="speaker" n="775f89f6">
            Anf. 31 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-654dcad517cb883f-8" n="375d1778">
            <seg n="8e9e112f">
              Herr talman! Naturligtvis är det en viktig diskussion med den
              del som handlar om läkemedelsindustrin och möjligheterna för människor
              att få de mediciner de behöver. Det är en diskussion där man naturligtvis
              måste lyssna på de invändningar som finns och se hur de ser ut.
            </seg>
            <seg n="2d552ad7">
              I debatten när det gäller fattiga länders tillgång till billiga
              läkemedel har man framför allt varit rädd för att ACTA-länderna
              ska tvingas ingripa mot läkemedel som befinner sig i transit på
              väg till tredjeland, precis som Jens Holm nämnde. Man har också
              uttryckt en allmän oro för att tullen ska få större möjligheter
              att ingripa mot misstänkta patentintrång. Men ACTA kräver inte
              att det ska vara möjligt att ingripa i transitsituationer, och
              tullavsnittet omfattar över huvud taget inte patent. Jämfört med
              svensk rätt innehåller ACTA inga bestämmelser som utvidgar den
              krets som kan hållas ansvarig för intrång.
            </seg>
            <seg n="e810d487">
              Det finns självklart anledning att borra i detta, och det är
              väl inga märkvärdigheter att man gör det. Det är viktigt att man
              gör det.
            </seg>
            <seg n="291d43a9">
              ACTA är ju och det visar också vår diskussion väldigt många olika
              frågor. På många områden finns det inte alls någon stor diskussion
              om att avtalet skulle vara dåligt. Man kan däremot undra varför
              ACTA-förhandlingarna inte har förts inom något befintligt organ,
              till exempel WTO eller Wipo. Sverige hade föredragit att de här
              förhandlingarna hade förts i någon av de internationella organisationer
              som arbetar med just immaterialrätt. De ansatser som har gjorts
              för att få diskussionen att föras där har dock misslyckats. Gång
              efter gång har det visat sig omöjligt, och anledningen är att
              en del länder inte vill diskutera behov av ytterligare åtgärder
              mot immaterialrättsintrång. Sverige och andra länder har därför
              varit hänvisade till att förbättra samarbetet sinsemellan eller
              att inte göra någonting alls.
            </seg>
            <seg n="0f87baa1">
              Det finns ju skäl att arbeta mot varumärkesförfalskning och annat.
              Nu har inte Sverige så många egna läkemedelsbolag, men verksamheter
              som kräver stora investeringar i kunnande och annat kräver också
              någon typ av skydd för att möjliggöra att man får tillbaka det
              man satsat och investerat. Det är oerhört centralt också för ett
              land som är exportberoende som Sverige. För oss är det viktigt
              att det finns internationella regler på området. Eftersom det
              inte har varit möjligt att föra diskussionerna i de internationella
              organen och andra har föredragit att föra dem på det här sättet
              är det där de har förts.
            </seg>
            <seg n="ba5b3949">
              Vi har också haft en helt annan inställning vad gäller öppenhet
              i förhandlingarna. Vi i Sverige är extra mycket för öppenhet och
              transparens jämfört med många andra länder. Det hade dock naturligtvis
              varit en stor fördel om förhandlingarna hade hållits öppet och
              alla hade sett vilka diskussioner som fördes och vilka överväganden
              som hade gjorts, för det underlättar förankring och den demokratiska
              insynen.
            </seg>
            <seg n="00f2ae87">
              Tyvärr har vi inte lyckats i den delen, och det är ett men för
              det arbete som ligger framför oss med att föra detta i hamn. Men
              så är villkoren ibland i internationella sammanhang.
            </seg>
          </u>
          <note type="speaker" n="ad81648a">
            Anf. 32 JENS HOLM (V):
          </note>
          <u who="jens_holm_726eb1" xml:id="i-9fdf05aaf8f0808d-2" n="cdd5d8f8">
            <seg n="dd258bec">
              Herr talman! Ja, Beatrice Ask, det var faktiskt ett väldigt intressant
              svar! EU, USA, Japan och Sverige har inte lyckats komma överens
              med Kina, Indien, Brasilien, Sydafrika och en del andra när det
              gäller immaterialrättsliga frågor, läkemedel och så vidare alltså
              har vi fixat vi ett avtal där vi lämnar dem helt utanför! Vi har
              gjort ett avtal för klubben med rika länder, och så har vi kunnat
              ställa de andra inför ett fullbordat faktum. Är det så man ska
              bedriva internationell politik?
            </seg>
            <seg n="e8145e6e">
              Jag vet att det är svårt att sluta internationella överenskommelser,
              och det är svårt att få dessa länder att acceptera att rika länder
              har ett informationsövertag när det gäller patent, immaterialrätt
              och varumärken. Självklart vill dessa länder, som nu växer snabbt,
              ha en hel del att säga till om. Men man löser ingenting genom
              att kringgå dessa länder och tro att det går att få in någonting
              via bakdörren. Det kommer bara att leda till ökade spänningar
              och konflikter i världen. Tro mig!
            </seg>
            <seg n="69791310">
              Jag skulle vilja veta vad Sverige egentligen har gjort för att
              förhindra att enskilda personer ska drabbas när rättighetsinnehavarna
              ska samarbeta med internetleverantörerna.
            </seg>
            <seg n="e4a3fd36">
              Det talas i ACTA om kommersiell spridning av icke-skyddat material,
              kommersiell fildelning eller vad det kan vara. Men det finns ingen
              riktig definition av begreppet kommersiell i ACTA. I det avseendet
              går ACTA mycket längre än vad Ipred gör. Har Sverige verkat för
              att det ska finnas en tydlig definition där enskilda individer
              inte ska känna sig rädda för att de ska drabbas av det som står
              i ACTA om att jaga personer som sprider icke-skyddat material
              på nätet?
            </seg>
            <seg n="40246cd7">
              Jag tror inte att det blir bättre av att göra som Sverige, EU,
              USA och andra har gjort. Jag tycker att justitieministern borde
              ta initiativ till att vi stoppar ratificeringsprocessen i Sverige.
              Vi borde göra som andra ledande länder har gjort, så att vi får
              en tillnyktring i frågan.
            </seg>
          </u>
          <note type="speaker" n="300299c5">
            Anf. 33 Justitieminister BEATRICE ASK (M):
          </note>
          <u who="beatrice_ask_minister_2006" xml:id="i-654dcad517cb883f-9" n="375d1778">
            <seg n="c74064a5">
              Herr talman! Vi har inte försökt att mobba ut eller utesluta
              andra från diskussionerna. Sverige har hela tiden försökt att
              bidra till att så många som möjligt ska vara med.
            </seg>
            <seg n="0d3f8c2f">
              Det finns lite olika skäl till att länder inte vill vara med
              i arbetet. Bland annat kan det handla om att de inte vill vidta
              åtgärder mot immaterialrättsintrång, men det finns en brokig arsenal
              av motiv för det.
            </seg>
            <seg n="8ced5819">
              Eftersom vi tycker att vi måste försöka säkerställa att produktion
              av det här slaget skyddas är det nödvändigt att samarbeta med
              dem som vill. Ingen skulle vara gladare än vi i Sverige om flera
              anslöt sig eller ville vara med i arbetet. Jag tror fortfarande
              att det är en fördel med ökad öppenhet. Det är lättare att känna
              sig attraherad och intresserad av ett samarbete om man vet vad
              som faktiskt diskuteras än med den slutenhet som tyvärr har rått.
              Nu har vi en väg fram där mycket kommer att diskuteras. Det kan
              vara till fördel.
            </seg>
            <seg n="ba18fcf1">
              Jens Holm återkommer till frågan om vad samarbetet mellan internetleverantörer
              och olika bolag ska syfta till. Skälet till att man säger att
              man vill uppmuntra ett frivilligt samarbete är de problem man
              ser med intrång i upphovsrätten. Det är klart att man vill hitta
              vägar för att lösa det problemet.
            </seg>
            <seg n="9aee3b15">
              Precis som jag sade i mitt inledningsanförande har vi däremot
              i Sverige de regler som behövs. Såvitt vi kan bedöma, det är därför
              det ska göras en mer noggrann analys, behöver vi inte göra några
              förändringar i reglerna för Ipred.
            </seg>
            <seg n="be21e1b0">
              Men om man anser att det inte är rimligt att man får använda
              eller sprida vilken typ av uppgifter som helst då måste det finnas
              någon typ av regler för det. Samarbete kan också handla om annat.
              Det är fråga om allmänna formuleringar, och det är upp till de
              enskilda länderna och de medborgare som där påverkar besluten.
            </seg>
          </u>
          <note n="1efe4576">
            Överläggningen var härmed avslutad.
          </note>
          <note n="766346b0">
            7 § Svar på interpellation 2011/12:201 om hjärtstopp
          </note>
          <note type="speaker" n="ce7ba3a1">
            Anf. 34 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-0d18091cf61378a5-0" n="f7d21573">
            <seg n="229048ad">
              Herr talman! Björn Söder har, med hänvisning till en artikel
              på DN Debatt den 23 januari 2012, ställt ett antal frågor till
              mig om hjärtstopp utanför sjukhus. Frågorna handlar bland annat
              om jag är beredd att lyssna på förslagen i artikeln och vilka
              åtgärder jag är beredd att vidta för att öka tillgången på ambulanser
              och intensivvårdsplatser i Sverige. Frågorna handlar också om
              det bör lagstiftas om så kallade hjärtstartare på allmänna platser
              och om jag är beredd att höja de vetenskapliga anslagen till forskning
              om hjärtstopp.
            </seg>
            <seg n="920e03cf">
              Som socialminister har jag förmånen att nästan varje dag få ta
              del av intressanta och kloka förslag om hur hälso- och sjukvården
              kan utvecklas. Jag är naturligtvis också beredd att lyssna på
              de förslag som nu förts fram om vården av hjärtstoppspatienter.
            </seg>
            <seg n="938d81af">
              I fråga om vården av hjärtstoppspatienter gäller inledningsvis,
              på samma sätt som för annan hälso- och sjukvård, att landstingen
              har ett ansvar för att styra och finansiera hälso- och sjukvården.
              I det ligger att det är landstingen som måste bestämma vilka prioriteringar
              som ska göras och hur resurserna inom hälso- och sjukvården ska
              fördelas. Detta gäller till exempel för tillgången på hjärtstartare,
              ambulanser och intensivvårdsplatser, och jag ser det inte som
              motiverat att i denna fråga göra avsteg från ordningen att landstingen
              ansvarar för organiseringen av hälso- och sjukvården. I detta
              ligger att jag inte i dag ser förutsättningar för att lagstifta
              om hjärtstartare på allmänna platser.
            </seg>
            <seg n="b9f67ccd">
              Jag anser för närvarande inte heller att det finns förutsättningar
              för ett krav på att alla anställda på Sveriges arbetsplatser ska
              kunna hjärt-lungräddning. Arbetsgivare har i dag möjlighet att
              frivilligt erbjuda sådan utbildning till sina anställda, och min
              förhoppning är naturligtvis att så många arbetsgivare som möjligt
              tar den chansen.
            </seg>
            <seg n="efffe628">
              Regeringen avsätter årligen betydande medel för forskning knuten
              till hälso- och sjukvårdsområdet. Forskningen är en av de viktigaste
              insatserna för att vi ska kunna möta morgondagens utmaningar inom
              hälso- och sjukvården, och forskning behövs naturligtvis inom
              många olika områden. Forskarsamhället ska ges utrymme att fritt
              ta initiativ till forskningens innehåll och inriktning, och forskningens
              kvalitet ska säkerställas genom att finansiering söks i konkurrens.
              Enligt min mening finns det ingen anledning att tro annat än att
              forskning om hjärtstopp kan hävda sig väl i konkurrensen om forskningsmedel,
              och jag ser i dag inte förutsättningar för att avsätta särskilda
              medel för hjärtstoppsforskning.
            </seg>
            <seg n="bcd8400f">
              När det gäller kravet på samtycke för att delta i medicinsk forskning,
              är utgångspunkten i dag att forskning och sjukvård kräver samtycke
              av patienten. Med kravet på samtycke följer emellertid olika svårigheter
              och utmaningar kring personer som av olika skäl inte kan lämna
              sådant samtycke. Min avsikt är därför att under året tillsätta
              en utredning som ska se över olika frågor om beslutsoförmögna
              och ställföreträdare inom bland annat den medicinska forskningen
              och vården.
            </seg>
            <seg n="fb06bd04">
              Slutligen kan jag konstatera att det finns en rad initiativ för
              att minska dödligheten i hjärtstopp. Bland annat Hjärt-Lungfonden,
              Civilförsvarsförbundet och Svenska rådet för hjärt-lungräddning
              gör betydande insatser för att den som drabbas av hjärtstopp ska
              få vård så snabbt som möjligt. Ett exempel är det så kallade Salsaprojektet
              som startade i Helsingfors och som innebär att även räddningstjänsten,
              polisen och taxi kan förses med hjärtstartare och larmas vid hjärtstopp.
              Projektet, som spridit sig över landet i olika former, har varit
              mycket framgångsrikt och bygger på lokal samverkan.
            </seg>
            <seg n="ebcf21a5">
              För närvarande ser jag inte något behov av att vidta ytterligare
              åtgärder för denna samverkan eller i övrigt i vården av hjärtstoppspatienter.
              Men jag kommer att följa utvecklingen noga och återkomma i frågan
              om det visar sig behövas.
            </seg>
          </u>
          <note type="speaker" n="d81567ea">
            Anf. 35 BJÖRN SÖDER (SD):
          </note>
          <u who="bjorn_soder_8d750e" xml:id="i-e2919fe6129e3208-0" n="6b3b3a2f">
            <seg n="6bc12c93">
              Herr talman! Jag vill tacka socialministern för svaren!
            </seg>
            <seg n="05f6470d">
              Tyvärr är det så många som 10 000 individer i Sverige som årligen
              drabbas av hjärtstopp. Statistiken visar att av dessa påbörjar
              ambulanspersonal hjärt-lungräddning i 5 000 fall där bara en av
              tio överlever. Det är givetvis alldeles för få, och det måste
              till åtgärder för att komma till rätta med detta.
            </seg>
            <seg n="982d40e1">
              I en artikel på DN Debatt den 23 januari i år förde tolv svenska
              hjärtexperter fram sju förslag i ett manifest som på sikt kan
              leda till att fler personer överlever ett hjärtstopp. Av den anledningen
              ställde jag en interpellation med en rad frågor till socialministern.
            </seg>
            <seg n="b5a236e0">
              Det är givetvis så, vilket socialministern också sade i sitt
              svar, att det är landstingen som har ansvar för att styra och
              finansiera sjukvården och därmed bestämmer om prioriteringar och
              fördelning av resurser. Men det är också uppenbart att frågan
              om hjärtstopp inte är tillräckligt prioriterad i många landsting
              när så många som 750 svenskar varje år avlider i onödan till följd
              av plötsligt hjärtstopp. Här gör forskarna i sin artikel en liknelse
              med att det motsvarar samtliga passagerare från två kraschade
              jumbojetplan. Då förstår man att siffran är oacceptabel. Drar
              man sedan, som jag gör i min interpellation, en parallell till
              alla de resurser som läggs ned på trafiksäkerhetsarbetet för att
              få ned dödstalet i trafiken ter det sig ännu märkligare att man
              inte utnyttjar samhällets resurser mer optimalt och prioriterar
              andra områden bättre inom vilka så många fler årligen dör.
            </seg>
            <seg n="0ef5a6af">
              Dessa hjärtforskare som har presenterat sitt manifest menar att
              man inom fem år kan rädda ytterligare 750 liv årligen genom olika
              insatser, till exempel att ställa krav på att alla anställda på
              en arbetsplats ska utbildas i HLR, storskalig spridning av hjärtstartare,
              fler ambulanser, bättre samordning mellan stat, landsting och
              kommuner, ökad kompetens och fortsatt forskning.
            </seg>
            <seg n="4aa7592c">
              Just införandet av krav på att alla anställda på en arbetsplats
              ska utbilda sig i HLR är en förhållandevis enkel åtgärd. Tyvärr
              säger socialministern att han för närvarande inte ser att det
              finns förutsättningar för att kräva detta och hänvisar till att
              arbetsgivare i dag har möjlighet att frivilligt erbjuda sådan
              utbildning till sina anställda. Jag tror dock att många arbetsgivare
              inte ens känner till att denna möjlighet finns och att det därmed
              är många som går miste om att få denna viktiga kunskap.
            </seg>
            <seg n="97d77fa2">
              Herr talman! Det gläder mig dock att socialministern har för
              avsikt att under året tillsätta en utredning som ska se över olika
              frågor om beslutsoförmögna så att kanske lagstiftningen förändras
              vad gäller kravet på att patienter i de fall de drabbas av plötsligt
              hjärtstopp och är medvetslösa måste lämna ett skriftligt medgivande
              för att delta i forskning. Detta skulle innebära att Sverige därmed
              upphör med att diskriminera svårt sjuka patienter för att ta del
              av forskningen för bättre vård.
            </seg>
            <seg n="1f689b06">
              Vad gäller forskningen kring hjärtstopp hävdar socialministern
              att regeringen avsätter betydande medel för forskning knuten till
              hälso- och sjukvårdsområdet och att forskningen kring hjärtstopp
              kan hävda sig väl i konkurrensen om forskningsmedel. Tyvärr är
              det så att forskningen kring hjärtstopp i mångt och mycket måste
              förlita sig på bidrag från privatpersoner. År 2010 delade Hjärt-Lungfonden
              ut 160 miljoner kronor till denna forskning, och det var drygt
              en tiondel av vad forskningen verkligen behövde.
            </seg>
            <seg n="7363fe88">
              Herr talman! Jag är dock glad över att socialministern i sitt
              svar meddelar att han är beredd att lyssna på de förslag som förts
              fram kring vården av hjärtstoppspatienter. En förutsättning för
              att fler ska överleva hjärtstopp är att denna fråga får högre
              prioritet och att vi är beredda att satsa resurser. Ett antal
              som motsvarar samtliga passagerare från två kraschade jumbojetplan
              per år är för många, särskilt när mycket kan göras med förhållandevis
              enkla åtgärder, som hjärtstartare, utbildning och bättre samordning.
            </seg>
          </u>
          <note type="speaker" n="e4743c3c">
            Anf. 36 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-0d18091cf61378a5-1" n="f7d21573">
            <seg n="20de4e35">
              Herr talman! Jag vill först säga att jag är väldigt glad över
              att Björn Söder har väckt den här diskussionen om hjärtstopp.
              Som Björn Söder understryker är det många människor som drabbas,
              och ibland skulle man genom tämligen enkla åtgärder kunna få ett
              annat förlopp och människor skulle kunna klara sig. Det är i dag
              generellt sett få som överlever hjärtstopp det är ungefär 10 procent
              av dem som fått vård. Men överlevnaden ökar hela tiden, och det
              är naturligtvis väldigt positivt. Det finns många saker som man
              kan göra på olika nivåer.
            </seg>
            <seg n="8ffa8b3f">
              Jag vill understryka att många av de förslag som finns är kloka,
              värdefulla och värda att överväga. En del av dem är dock värda
              att överväga för den nivå som har det utpekade ansvaret. Där kan
              man naturligtvis alltid komma till olika slutsatser om vad den
              nationella nivån ska göra. Vad ska staten göra och vad ska landstingen
              göra? Min principiella hållning är förstås den att det är landstingen
              som har huvudansvaret och som måste prioritera mellan olika möjliga
              åtgärder när det också finns önskemål om betydande ytterligare
              insatser på område efter område. Vilket ska då staten ägna sig
              åt?
            </seg>
            <seg n="af65aefa">
              Med den politik som jag och regeringen driver har vi försökt
              ägna oss åt breda verksamheter där vi har kunnat se en möjlighet
              att fungera som en katalysator för viktiga förbättringar inom
              hälso- och sjukvården. En del annat har vi avstått från att göra
              på den nationella nivån. Men mycket är värt att uppmuntra när
              det gäller insatser på till exempel landstingsnivå eller i samverkan
              mellan olika nivåer, som också tas upp i en fråga.
            </seg>
            <seg n="5d78aefa">
              En av frågorna handlar om att man lagstiftningsvägen skulle ställa
              krav på arbetsgivare att erbjuda utbildning i hjärt-lungräddning
              för sina anställda. Jag kan önska att många gjorde det, men för
              mig känns det ganska främmande att vi som lagstiftare skulle stifta
              en lag om att detta ska ske på varje svensk arbetsplats.
            </seg>
            <seg n="ab1a9052">
              Däremot vill jag gärna uppmuntra fler företag det är en viktig
              effekt av den här diskussionen att göra det känt för fler vilka
              möjligheter som finns att genom tämligen enkla åtgärder bidra
              till att fler är väl skickade att rädda livet på personer under
              vissa omständigheter.
            </seg>
            <seg n="c3c70042">
              När det gäller forskningen finns det många olika krav i fråga
              om vad vi ska göra. Medicin är ett av de tre stora utpekade områdena
              som vi satsar extra pengar på under nuvarande forskningsperiod,
              och jag hoppas att det även fortsättningsvis ska vara ett av de
              verkligt viktiga områdena.
            </seg>
            <seg n="16b541db">
              Jag tycker också där att det är en avvägning. Vad är vårt ansvar?
              Ska vi gå in som politiker och säga att det är just det här de
              ska forska på men inte detta? Ska inte forskarsamhället göra de
              här värderingarna utifrån hur goda idéer det finns och pröva olika
              idéer i konkurrens med varandra så att det är de bästa idéerna
              som utforskas först?
            </seg>
          </u>
          <note type="speaker" n="b45867e6">
            Anf. 37 BJÖRN SÖDER (SD):
          </note>
          <u who="bjorn_soder_8d750e" xml:id="i-e2919fe6129e3208-1" n="6b3b3a2f">
            <seg n="649be053">
              Herr talman! Ja, det är riktigt, som socialministern säger, att
              landstingen har ansvar för just prioriteringar och sjukvården.
              Men jag tror att det är viktigt, med tanke på att det uppenbarligen
              är nedprioriterat i en del landsting, att man från statens sida
              trycker på landstingen och kanske satsar i form av upplysningskampanjer
              och informationskampanjer, precis som man gör till exempel när
              det gäller trafiksäkerheten, om att möjligheterna finns. Det finns
              till exempel möjligheter för arbetsgivare att utbilda sin personal
              på detta sätt.
            </seg>
            <seg n="76a77e9e">
              Vi ser att det har blivit bättre i landsting och kommuner och
              att många kommuner nu har satsat på att sätta upp hjärtstartare
              runt om i kommunerna. Men jag tror att det hade varit viktigt
              om man från statens sida kunnat trycka på betydligt bättre än
              vad man gör nu. Vi har väldigt duktig och kompetent personal runt
              om i våra landsting för att kunna utbilda människor i det här.
            </seg>
            <seg n="7fb5faef">
              När det sedan gäller forskningen tycker jag att man från statens
              sida borde lägga mer resurser specifikt på hjärt-lungforskning.
              De siffror som man kan ta del av visar att det uppenbart finns
              brist på ekonomiska resurser för forskningen. Så är det i och
              för sig inom många andra områden också, och det gäller att prioritera.
              Men om man tittar på att Hjärt-Lungfonden 2010 skänkte 160 miljoner
              kronor och att det var drygt en tiondel av vad forskningen behöver
              kanske det är läge för staten att gå in och prioritera anslagen
              också.
            </seg>
            <seg n="b7142003">
              Jag tackar så mycket för svaret från socialministern.
            </seg>
          </u>
          <note type="speaker" n="be8ce43b">
            Anf. 38 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-0d18091cf61378a5-2" n="f7d21573">
            <seg n="88ae417b">
              Herr talman! En av de saker vi inte har nämnt särskilt mycket
              är det som Björn Söder tar upp i interpellationen om bättre samordning,
              där det också finns en del projekt på gång som handlar om att
              försöka hitta bättre vägar för olika instanser att samverka för
              att snabbare kunna nå fram till den som har drabbats av ett hjärtstopp.
            </seg>
            <seg n="583d164e">
              Jag lovar Björn Söder att jag ska fortsätta att följa det här
              mycket noggrant. Jag ska i de sammanhang där jag kan puffa ytterligare
              för detta. Men när det gäller just forskningen kommer jag inte
              att lägga mig i och säga att man ska prioritera ett visst område,
              utan det ska vi, som vi traditionellt brukar göra, lämna till
              forskarsamhället att avgöra.
            </seg>
            <seg n="5ef4dbac">
              I övrigt är det här en väldigt angelägen interpellation. Om några
              läser och följer denna debatt har vi bidragit något till upplysningen.
            </seg>
          </u>
          <note n="1efe4576">
            Överläggningen var härmed avslutad.
          </note>
          <note n="e316b652">
            8 § Svar på interpellation 2011/12:216 om apoteken och medicinbrist
          </note>
          <note type="speaker" n="8f00e50a">
            Anf. 39 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-0d18091cf61378a5-3" n="f7d21573">
            <seg n="7b9e95ad">
              Herr talman! Eva-Lena Jansson har frågat mig vilka åtgärder jag
              avser att vidta för att komma till rätta med den medicinbrist
              som råder efter apoteksutförsäljningen.
            </seg>
            <seg n="e3b434ef">
              Läkemedel är inte vilken vara som helst. En möjlighet att snabbt
              få sina mediciner innebär i ett stort antal fall att lidande förbyts
              i lindring och att tillvaron åtminstone blir uthärdlig. Detta
              gäller inte minst för våra äldre. Ett av de starkaste motiven
              till att omreglera apoteksmarknaden var också att öka konsumenternas
              tillgänglighet till läkemedel. Som regeringen framhöll i propositionen
              Omreglering av apoteksmarknaden är det av största betydelse för
              den enskilde att han eller hon inom en rimlig tid kan få tillgång
              till förordnade läkemedel och varor på ett öppenvårdsapotek. Kunden
              ska ha ett öppenvårdsapotek att vända sig till inom ett rimligt
              avstånd, och det enskilda apoteket ska kunna tillhandahålla det
              efterfrågade läkemedlet.
            </seg>
            <seg n="3c407431">
              Med hänsyn till signaler om försämrad tillgänglighet i vissa
              avseenden till läkemedel för konsumenter har regeringen givit
              Läkemedels- och apoteksutredningen i uppdrag att särskilt titta
              på den regel som anger att ett läkemedel ska tillhandahållas inom
              24 timmar om det inte finns på apoteket när kunden kommer in.
            </seg>
            <seg n="9c952399">
              Utredaren ska kartlägga och analysera om och i så fall vilka
              problem det finns vad gäller leveranser och tillhandahållande
              av sådana läkemedel och varor som omfattas av nu gällande leverans-
              och tillhandahållandeskyldigheter. Om utredaren bedömer att det
              behövas ska hon lämna de författningsförslag och andra förslag
              som krävs för att patienter ska få förordnande läkemedel och varor
              inom rimlig tid. Utredaren ska beakta marknadsaktörernas behov
              av långsiktiga, stabila och tydliga affärsvillkor och möjligheten
              för såväl stora som små företag att etablera sig och överleva
              på den omreglerade apoteksmarknaden samt det uppdrag som givits
              utredningen beträffande tillhandahållande av djurläkemedel. Uppdraget
              ska redovisas senast den 1 september 2012.
            </seg>
            <seg n="1dc294d1">
              Mot bakgrund av det sagda har jag inte för avsikt att vidta några
              särskilda åtgärder med anledning av Eva-Lena Janssons interpellation.
            </seg>
          </u>
          <note type="speaker" n="1842b4f9">
            Anf. 40 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-397db2bd36c457cb-0" n="1af3d319">
            <seg n="2f5e7132">
              Herr talman! Tack, socialministern, för svaret! Egentligen är
              det inte något svar mer än att man hänvisar till en utredning.
            </seg>
            <seg n="161ca626">
              Problemet med medicinbrist på apoteken är inte speciellt okänt.
              Konsumentverket gjorde en undersökning förra året. Där presenterade
              man att apotekskunderna redovisar att de upplever att det har
              blivit sämre service och sämre tillgänglighet, även om öppettiderna
              har ökat på en del ställen.
            </seg>
            <seg n="0bff6100">
              Om 300 fler apotek ska dela på samma receptförskrivning kan man
              också tolka det så att medicinen ska spridas ut på fler ställen.
              Jag tror att det är en av orsakerna. Men samtidigt har apoteken
              efter avregleringen och utförsäljningen börjat hantera olika typer
              av diverseverksamhet. Man säljer badbollar och knäckebröd. Man
              kan undra om det är apotekens verksamhet, men de måste ju ha en
              lönsamhet i vad de gör.
            </seg>
            <seg n="04fbdb76">
              De närmaste apoteken har ofta en konkurrent som de inte kan samarbeta
              med. Jag har beskrivit hur det var för en patient i Örebro. När
              hon efterfrågar en medicin och får reda på att den saknas och
              inte går att få tag på inom tre månader inom den aktuella apotekskedjan
              är det möjligt att den finns hos en konkurrent. Men de ringer
              ju inte till konkurrenterna och kollar om de har den medicinen,
              och de har inte heller tillgång till varandras lager och kan se
              dem någonstans.
            </seg>
            <seg n="78587b8f">
              I stället för att åtgärda de brister som finns, herr talman,
              upplever jag att regeringen har valt att slå sönder en fungerande
              verksamhet och sedan, när man upptäcker att det har blivit fel,
              tillsätter man långa utredningar utan att egentligen ta itu med
              problemen.
            </seg>
            <seg n="9f866038">
              Det har blivit sämre tillgänglighet. I stället för att man möter
              utbildade farmaceuter möts man i dag av försäljare som gärna vill
              sälja både det ena och det andra men som kanske inte kan svara
              på frågor om medicinen. Det ser olika ut beträffande vilken medicin
              man ska kunna få.
            </seg>
            <seg n="015d8b9d">
              Det är många som har hört av sig till mig utifrån min interpellation.
              De upplever att de inte riktigt vet vilken ersättningsmedicin
              de får om medicinen är slut. Det är egentligen inte någon som
              kan svara på frågorna när man är på apoteket, vilka konsekvenser
              det blir, om det finns biverkningar och så vidare.
            </seg>
            <seg n="922c663c">
              Tidigare har man upplevt att apoteken nästan har varit en förlängning
              av sjukvården. När man har kommit med ett recept och hämtat ut
              medicin har man också kunnat ställa frågor och få kompetenta svar
              på frågorna kring läkemedel.
            </seg>
            <seg n="d450aade">
              Just medicinbristen kan få effekter på folkhälsan. Jag får samtal
              från medborgare som säger att de får tillbringa kanske en halv
              dag med att åka runt för att försöka hitta ett apotek som har
              medicinen.
            </seg>
            <seg n="313e9bc9">
              Om ministern har känt till problemen i flera år är det konstigt
              att ministern har valt att inte göra något åt dem.
            </seg>
            <seg n="01003e08">
              Jag tror också att många medborgare pratar om det riktiga apoteket.
              Det säger väl en hel del om hur man i dag upplever många av de
              apotek som finns.
            </seg>
            <seg n="5065bffd">
              Herr talman! Jag skulle vilja höra statsrådet utveckla svaret
              på frågan. Varför dröjer det så länge? Varför vill man inte göra
              någonting åt saken?
            </seg>
          </u>
          <note type="speaker" n="2c24466a">
            Anf. 41 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-0d18091cf61378a5-4" n="f7d21573">
            <seg n="3dd885aa">
              Herr talman! Tack, Eva-Lena Jansson, för frågorna! Det finns
              några saker som är viktiga att säga.
            </seg>
            <seg n="91298670">
              Eva-Lena Jansson säger att det har blivit sämre tillgänglighet.
              Det är fel. Det har blivit bättre tillgänglighet. Det kan mätas
              på många olika sätt.
            </seg>
            <seg n="560d2172">
              Tillgängligheten i Sverige har blivit bättre både när det gäller
              receptbelagda läkemedel och när det gäller receptfria. I fråga
              om receptfritt finns det 6 0007 000 ytterligare platser i förhållande
              till hur det var före omregleringen. Det bevisar sig självt. Det
              finns gott om möjligheter för den som behöver Ipren eller Alvedon
              eller den som behöver nässprej för att barnen är förkylda eller
              vad det kan vara.
            </seg>
            <seg n="d130217b">
              Även när det gäller receptbelagda läkemedel har tillgängligheten
              ökat med över 300 nya apotek och vilket är jätteviktigt att många
              apotek har ökat öppettiderna. I snitt är det en mycket stor ökning
              av öppettiderna, vilket i sig har ett stort värde. En del apotek
              som tidigare hade lunchstängt har nu lunchöppet, vilket är jättebra
              för personer som vill använda sin lunch för att springa och hämta
              ut läkemedlen och slippa göra det efteråt, när det är större trängsel
              och man vill skynda sig hem eller till andra aktiviteter.
            </seg>
            <seg n="7dccc6e6">
              Eva-Lena Jansson säger att det saknas utbildad personal. Nja,
              det är tveksamt. Det finns en mycket tydlig bestämmelse som innebär
              att det när det gäller receptbelagda läkemedel ska finnas personal
              med utbildning på varje öppet apotek. Några av dem är naturligtvis
              helt nyutbildade, men nästan alla har en lång erfarenhet också
              från Apoteket AB under monopoltiden.
            </seg>
            <seg n="a458dc80">
              Det är faktiskt personalens kompetens, utbildning och kunnande
              som bär upp kvaliteten och förtroendet för apoteksföretagen. Det
              är deras kunnande som är värdet i verksamheten.
            </seg>
            <seg n="0224d28d">
              När det gäller information om biverkningar, som det snuddades
              vid: I varje medicinförpackning finns det en så kallad bipacksedel
              där man kan läsa om sådana saker. På apoteken har man också möjlighet
              att prata med väl utbildad personal som kan ge information.
            </seg>
            <seg n="ec9fea41">
              Jag vänder mig mot resonemanget om riktiga apotek. Riktiga apotek
              är alla de apotek som kan sälja både receptfritt och receptbelagt.
            </seg>
            <seg n="8b713a13">
              Så till själva frågan, som är ursprunget till interpellationen,
              nämligen om problemen när läkemedel inte finns till hands.
            </seg>
            <seg n="909f6682">
              Före omregleringen hade Apoteket AB hög täckningsgrad i meningen
              att människor kunde få tag i önskade läkemedel. Men man hade givetvis
              inte en hundraprocentig täckning. År 2007 var det 95,8 procent
              av konsumenterna som fick sina läkemedel utan att behöva vänta
              ytterligare en eller flera dagar på att få sitt läkemedel expedierat.
            </seg>
            <seg n="f6d0045f">
              Detta har också Tandvårds- och läkemedelsförmånsverket tittat
              på i sin rapport Översyn av 2011 års modell för utbyte av läkemedel
              på apotek . Man har kommit fram till att servicegraden i dag är
              på ungefär samma nivå som före omregleringen för såväl originalläkemedel
              som generika.
            </seg>
            <seg n="ed6474b9">
              Likafullt är det ett problem vare sig det var före omregleringen
              eller är efter den om en kund kommer till ett apotek och läkemedlet
              inte finns där. Målet måste ju vara att alla ska få tag i alla
              läkemedel. Men som bekant finns det jättemånga, och hundraprocentig
              täckning är svårt att uppnå, även om det är eftersträvansvärt.
            </seg>
            <seg n="2e03ec09">
              Jag får återkomma i nästa anförande.
            </seg>
          </u>
          <note type="speaker" n="068e29a1">
            Anf. 42 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-397db2bd36c457cb-1" n="1af3d319">
            <seg n="46d53bf5">
              Herr talman! Jag vet att socialministern älskar att prata om
              nässprej och värktabletter i affärer. Jag vill poängtera att vi
              inte hade något emot att den möjligheten skulle finnas. Det vi
              vände oss emot var att man skulle slå sönder ett väl fungerande
              system.
            </seg>
            <seg n="9382f4fa">
              Att det finns utbildade farmaceuter på apoteken tvekar jag inte
              om. Däremot finns de inte där hela tiden. Jag tror att de finns
              där i begränsad omfattning och att det inte är lika många som
              tidigare.
            </seg>
            <seg n="fb3ea8cd">
              Precis som ministern säger har öppettiderna ökat. Det innebär
              visserligen att apoteken har öppet längre. Men det är ju inte
              så att all personal jobbar där under hela den tiden. Det var det
              jag försökte peka på.
            </seg>
            <seg n="4a0a7094">
              För mig handlar tillgänglighet inte bara om öppettider, fast
              ministern helst pratar om öppettider. För mig handlar tillgänglighet
              om att man får rätt service, rätt bemötande och framför allt medicin
              i god tid.
            </seg>
            <seg n="7fc118bd">
              Konsumentverket pekar i sin undersökning på det är alltså inte
              jag som säger det utan konsumenterna själva som säger det att
              det i dag är färre som tycker att apoteket fungerar bra jämfört
              med vid omregleringen. 11 procent av konsumenterna uppger att
              de får vänta mer än 24 timmar för att få det läkemedel de har
              fått recept på. Motsvarande siffra var 4 procent i april 2008.
            </seg>
            <seg n="69f7c987">
              Konsumenternas syn är att informationen apoteken ger inför inköp
              av läkemedel har försämrats. Konsumenternas uppfattning är att
              apotekspersonalens kunnande har försämrats. Konsumenternas syn
              är att apotekslokalerna över lag också har försämrats.
            </seg>
            <seg n="2028cf98">
              Det är inte jag som säger detta, herr talman, utan det är faktiskt
              konsumenterna som har sagt det i en undersökning. Och jag tycker
              att det är viktigt att ta både människors kritik och deras oro
              på allvar.
            </seg>
            <seg n="5fa912c3">
              Jag upplever att medborgare nu hör av sig och redovisar att det
              som har hänt är att man har slagit sönder ett väl fungerande system.
              När man tidigare gick in på ett apotek och ens medicin var slut
              på det apoteket kunde man bli hänvisad till kedjans närmaste butik,
              och personalen tog reda på om den medicinen fanns där: Vi kan
              se till att den kommer hit. I dag kan man inte göra det. Nu är
              det konsumenten som ska åka runt, kanske tillbringa en dag för
              att försöka få tag på medicin.
            </seg>
            <seg n="78826f4d">
              Den konsument som jag har hänvisat till det är inte bara en som
              har hört av sig till mig redovisar att hon är pensionär och att
              hon har fått vänta tre månader på rätt läkemedel. Det kan inte
              vara tillfredsställande. Då pratar vi inte om nässpray eller värktabletter
              utan vi pratar om receptbelagd medicin. Det var därför jag tyckte
              att detta var viktigt. Det har framkommit sedan tidigare att det
              har varit långa dröjsmål. Det är ju en folkhälsofråga, som jag
              uppfattar det, om man inte kan få medicin i tid.
            </seg>
            <seg n="27fc5ae2">
              Jag blir därför fortfarande lite förvånad över att ministern
              inte tycker att det kan finnas andra saker man behöver göra. Om
              ministern vill, herr talman, får han gärna utveckla sitt svar
              och peka på vad han mer har för ambitioner än att bara ha en utredning
              på gång.
            </seg>
          </u>
          <note type="speaker" n="8ace2644">
            Anf. 43 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-0d18091cf61378a5-5" n="f7d21573">
            <seg n="0f5d31a0">
              Herr talman! Också jag har varit i opposition, alltför många
              år, och vet att det är ett kul läge när man kan säga att ministern
              inte vill någonting. En utredning är väl ingenting. Men Eva-Lena
              Jansson vet precis som varje närvarande ledamot i kammaren att
              för att vi ska kunna lägga fram lagförslag måste det ske en beredning.
              Och beredningen är utredningar. Att säga att vi inte gör någonting
              är fel. Utredningen är till för att man ska titta på den här frågan,
              några andra saker ytterligare men bland annat på den här frågan.
            </seg>
            <seg n="5cfeb3d3">
              Sedan är det intressant att Eva-Lena Jansson väljer Konsumentverket.
              Där får man formuleringar av karaktären kunden upplever, kunden
              tycker, kundens syn är. Det är de uttryck som Eva-Lena Jansson
              nämner.
            </seg>
            <seg n="b24c06f1">
              I den rapport som jag beskrev, som Tandvårds- och läkemedelsförmånsverket
              presenterade, säger man att servicegraden i dag är på ungefär
              samma nivå för såväl originalläkemedel som generika som den var
              före omregleringen. Man bedömer att tillgängligheten till läkemedel
              över lag är god. Det är viktigt att säga det.
            </seg>
            <seg n="a3650e20">
              Likafullt vill vi naturligtvis att en patient varje gång ska
              få tag i ett läkemedel, även om det är ovanligt, även om det är
              en speciell förpackning, och kunna gå ut ur butiken efter att
              ha blivit raskt expedierad. Vi vet att hundraprocentig täckning
              är jättesvår att nå, men det gäller att eftersträva det.
            </seg>
            <seg n="b7693d04">
              Det har också gjorts, vilket jag var på väg att försöka säga
              i förra inlägget men inte klarade av tidsskäl, en överenskommelse
              inom branschen, alltså Sveriges Apoteksförening. Man har kommit
              överens om att ett apotek som inte har ett läkemedel inne och
              alltså inte har möjlighet att expediera det i de fall där det
              föreligger ett starkt medicinskt behov ska ta kontakt med närliggande
              apotek eller ett annat apotek som kunden önskar för att se om
              kundens behov kan tillgodoses av det apoteket. Man ska alltså
              lyfta luren och kolla: Har ni det här läkemedlet inne som vi för
              närvarande saknar på hyllan? Kundens ärende ska inte behöva bli
              ogjort. Det är precis den modell som Apoteket AB hade tidigare.
            </seg>
            <seg n="2f7dcfff">
              Nu är det klart att det blir mer komplicerat när det är olika
              företag. Det ligger i sakens natur. Men genom den här branschöverenskommelsen
              underlättas detta.
            </seg>
            <seg n="52350c31">
              Eva-Lena Jansson nämner ett exempel med tre månaders dröjsmål.
              Det låter alldeles hårresande. Jag skulle gärna vilja ta del av
              mer uppgifter, om Eva-Lena Jansson vill dela med sig av det. Det
              är någonting att ta upp med branschorganisationen för att se vad
              det är som klickar. Jag har aldrig hört om något liknande exempel
              tidigare.
            </seg>
            <seg n="52050918">
              Har vi då slagit sönder en väl fungerande verksamhet? Det är
              lätt att man så här i efterhand, när omregleringen är gjord, glömmer
              den kritik som fanns mot tröga strukturer, långa väntetider, apotek
              som stängdes alltför tidigt, för få apotek och så vidare. Nu är
              situationen att det har tillkommit, om jag minns siffran rätt
              i huvudet, 317 nya apotek i Sverige. Det är klart att många människor
              har fått apoteken betydligt mer tillgängliga än tidigare. De allra
              flesta kunder har det betydligt enklare att få tag i de läkemedel
              som de behöver. Och det är väldigt bra för folkhälsan. Brister
              ska vi komma till rätta med, men det har blivit bättre.
            </seg>
          </u>
          <note type="speaker" n="24fb0c5e">
            Anf. 44 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-397db2bd36c457cb-2" n="1af3d319">
            <seg n="c19f82a5">
              Herr talman! Socialministern säger att han tillhör verklighetens
              folk. Nu är det så att verklighetens folk har uttryckt någonting
              annat. De tycker inte riktigt att det har blivit så bra som ministern
              hävdar.
            </seg>
            <seg n="d2534f7b">
              Jag försöker föreställa mig att Ica vid brist på mjölk skulle
              ringa till Konsum och fråga: Vi har några kunder här som vill
              köpa mjölk, har ni mer mjölk hos er än vi har? Det händer inte.
              Det är det vi kan se effekten av på apoteksmarknaden.
            </seg>
            <seg n="2728bf28">
              Om ministern och regeringen hade varit intresserade av längre
              öppettider, ökad tillgänglighet och fler apotek hade man kunnat
              åstadkomma det inom det befintliga apoteket. Det hade inte varit
              svårt. Är man i regering kan man ge direktiv till ett statligt
              bolag. Det är inga som helst problem att ge direktiv. Det gör
              ni ju rätt ofta. Jag inbillar mig att ni hade kunnat säga: Öppettiderna
              ska öka, det ska vara en bättre tillgänglighet och ni ska finnas
              på fler platser än ni finns nu.
            </seg>
            <seg n="076bbd4d">
              För mig som konsument kan jag säga att om jag går till ett stort
              köpcentrum och det finns sex apotek där men inget av dem har den
              medicin jag förväntar mig kan jag inte tycka att tillgängligheten
              har blivit större bara för att jag kan gå in och fråga på fler
              ställen. Det är det här jag försöker få ministern att förstå.
              Jag tror att ministern förstår vad jag säger också. Jag står inte
              här bara för att vara i opposition utan jag vill faktiskt åstadkomma
              en förändring som är till gagn för medborgarna.
            </seg>
            <seg n="06dd587f">
              Regeringen säger att man har tillsatt en utredning. Det är bra.
              Man kan väl säga så här: Hade det inte varit ganska smart att
              göra utredningen ordentligt innan man genomförde den här förändringen?
              Förutsåg man inte de här problemen? Min bild är att den här regeringen
              väljer att fatta beslut och sedan, när det visar sig att det går
              åt pipsvängen, tillsätter man utredningar som kan pågå hur länge
              som helst.
            </seg>
            <seg n="01852f89">
              Herr talman! Jag ser fram emot statsrådets nästa kommentar kring
              de här frågorna.
            </seg>
          </u>
          <note type="speaker" n="0c60fc6d">
            Anf. 45 Socialminister GÖRAN HÄGGLUND (KD):
          </note>
          <u who="göran_hägglund_minister_2006" xml:id="i-0d18091cf61378a5-6" n="f7d21573">
            <seg n="00ad53bc">
              Herr talman! Återigen vill jag säga att vi i Sverige har en 24-timmarsregel.
              Den har funnits ganska länge. Den finns fortsatt kvar. Det är
              det som gäller. I normalfallet ska du och jag som kunder kunna
              få läkemedel inom 24 timmar varhelst i landet vi är, till vilket
              apotek vi än vänder oss. Det är målet.
            </seg>
            <seg n="0f9a6daa">
              Jag har beskrivit att under tiden före omregleringen nåddes inte
              hundra procent. Det senaste året som jag har siffror på låg man
              på 95,8 procent. Det är bra, men det är ytterligare något som
              saknas, några som har fått vända i dörren och inte har lyckats.
            </seg>
            <seg n="862cb52c">
              Vi ska hela tiden eftersträva att ha en så hög nivå som möjligt
              när det gäller att personer får tag i det som de behöver. Jag
              har beskrivit den branschöverenskommelse som finns. Då säger Eva-Lena
              Jansson att Ica aldrig skulle ringa Konsum eller vice versa. Men
              här har vi faktiskt en överenskommelse som tillämpas och som används.
              Precis som Eva-Lena Jansson började och som jag också sade i mitt
              svar är det här inte vilka varor som helst. I vissa fall är det
              här livsavgörande, livskvalitetshöjande medel och därför är det
              viktigt att de finns tillgängliga. Finns det starka medicinska
              behov är det klart att olika aktörer måste kunna samarbeta för
              att säkerställa att patienten får de läkemedel som han eller hon
              är beroende av.
            </seg>
            <seg n="4ecf3f07">
              Eva-Lena Jansson för ett resonemang om att man inte borde ha
              slagit sönder monopolet. Monopolet hade varit det bästa. Regeringen
              borde ha gett direktiv till Apoteksbolaget att öppna fler apotek.
              Jag tror ju inte på monopol. Jag tror på monopol när det finns
              väldigt tydliga skäl för det, till exempel Systembolaget. Samma
              skäl finns inte när det gäller läkemedel. Det går att klara försörjningen
              billigare, effektivare och med större tillgänglighet än vad ett
              monopol långsiktigt kan göra. Det är det vi håller på att åstadkomma
              nu, herr talman.
            </seg>
          </u>
          <note n="1efe4576">
            Överläggningen var härmed avslutad.
          </note>
          <note n="86eb0bd2">
            9 § Bordläggning
          </note>
          <note n="deae8194">
            Anmäldes och bordlades
          </note>
          <note n="da76afed">
            10 § Anmälan om frågor för skriftliga svar
          </note>
          <note n="8a2e293f">
            Anmäldes att följande frågor för skriftliga svar framställts
          </note>
          <note n="9757132e">
            den 16 februari
          </note>
          <note n="e372cbeb">
            Emma Wallrup
          </note>
          <note n="7461f926">
            den 17 februari
          </note>
          <note n="901d3830">
            Björn Söder
          </note>
          <note n="5d23ed1e">
            Berit Högman
          </note>
          <note n="5d23ed1e">
            Berit Högman
          </note>
          <note n="c185b722">
            Pia Nilsson
          </note>
          <note n="abcc7b99">
            Peter Jeppsson
          </note>
          <note n="c3b7c254">
            Helene Petersson
          </note>
          <note n="c3b7c254">
            Helene Petersson
          </note>
          <note n="7d74e293">
            Christer Engelhardt
          </note>
          <note n="f779ff15">
            Peter Persson
          </note>
          <note n="4d903a13">
            Frågorna redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note n="2bd70c3e">
            11 § Kammaren åtskildes kl. 11.50.
          </note>
          <note n="66b22d92">
            Förhandlingarna leddes
          </note>
          <note n="67a50883">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
