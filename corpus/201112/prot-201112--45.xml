<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--45</head>
          <docDate when="2011-12-09">2011-12-09</docDate>
        </div>
      </front>
      <body>
        <div>
          <note n="cfd4bd36">
            ﻿
          </note>
          <note n="03f5e07a">
            Riksdagens protokoll
          </note>
          <note n="5d370599">
            2011/12:45
          </note>
          <note type="date" n="9f48a0cd">
            Fredagen den 9 december
          </note>
          <note n="5484fe52">
            Kl. 09:00 - 13:00
          </note>
          <note n="6a63072a">
            1 § Anmälan om inkomna protokollsutdrag från utskott
          </note>
          <note n="6576558a">
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note n="d76f6828">
            2 § Hänvisning av ärende till utskott
          </note>
          <note n="11640046">
            Föredrogs och hänvisades
          </note>
          <note n="2b31ab41">
            3 § Förnyad bordläggning
          </note>
          <note n="075bb841">
            Föredrogs och bordlades åter
          </note>
          <note n="9a191195">
            4 § Svar på interpellation 2011/12:137 om speciallärare
          </note>
          <note type="speaker" n="a4172aa0">
            Anf. 1 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-0" n="0613c977">
            <seg n="9a5c8fd8">
              Herr talman! Agneta Luttropp har frågat mig om jag kommer att
              ta några initiativ som gör att speciallärare som en gång läst
              in sin behörighet och därefter arbetat i 20 år också fortsättningsvis
              ska vara behöriga att fortsätta arbeta. Agneta Luttropp har också
              frågat mig om vilka åtgärder jag ämnar föreslå för att eleverna
              i träningsskola, verksamhetsträning eller yrkesträning inte ska
              bli drabbade, när deras lärare inte längre har behörighet. Agneta
              Luttropp undrar också om jag avser att ta initiativ till att förändra
              behörighetsförordningen för att bättre ta till vara den kunskap
              och erfarenhet som finns bland dagens speciallärare i träningsskola,
              verksamhetsträning eller yrkesträning.
            </seg>
            <seg n="30665ce8">
              Herr talman! Det är viktigt att alla elever ska ha rätt att bli
              undervisade av kvalificerade lärare. Utgångspunkten för de nya
              behörighetsreglerna är därför att alla elever under ledning av
              legitimerade och behöriga lärare, eller i vissa fall förskollärare,
              ska ges förutsättningar att lära, utvecklas och nå de nationella
              mål och kunskapskrav som anges i läroplanerna.
            </seg>
            <seg n="5dd4fcf5">
              Kunskapsuppdraget inom grundsärskolan åsidosätts ofta, medan
              omsorg om elevernas sociala utveckling fokuseras. För grundsärskolan
              finns det tydligt uppställda kunskapskrav, och det gäller även
              träningsskolan. För att eleverna i grundsärskolan ska ha samma
              förutsättningar som elever i övriga skolformer att nå kunskapskraven
              är det viktigt att undervisningen leds av kvalificerade lärare
              eller förskollärare.
            </seg>
            <seg n="d7bdd73b">
              I träningsskolan inom grundsärskolan, på individuella program
              inom gymnasiesärskolan och på motsvarande nivå inom särskild utbildning
              för vuxna är det sammanfattningsvis grundlärare eller förskollärare
              som är behöriga att undervisa, under förutsättning att de också
              har en speciallärarexamen med specialisering mot utvecklingsstörning.
            </seg>
            <seg n="76720a71">
              Det har, som Agneta Luttropp anger, tidigare funnits bestämmelser
              som medgett personer med annan utbildningsbakgrund än lärar- eller
              förskollärarutbildning att gå en speciallärarutbildning i syfte
              att få undervisa i bland annat träningsskolan. En del av dessa
              personer undervisar fortfarande i ovan nämnda skolformer. Mot
              denna bakgrund avser jag att överväga om det finns skäl att ändra
              eller komplettera nuvarande bestämmelser.
            </seg>
          </u>
          <note type="speaker" n="42178787">
            Anf. 2 AGNETA LUTTROPP (MP):
          </note>
          <u who="agneta_luttropp_80a3c5_w" xml:id="i-919f5e18982e6570-0" n="04ca68f8">
            <seg n="bc813123">
              Herr talman! Jag tackar utbildningsministern för svaret. Jag
              ser att det i princip är samma svar som utbildningsministern gav
              Per Lodenius på en skriftlig fråga för exakt en månad sedan. Slutsatsen
              var även där: Mot bakgrund av detta avser jag att överväga om
              det finns skäl att ändra nu gällande bestämmelser. Detta övervägande
              är alltså inte klart än.
            </seg>
            <seg n="df042c72">
              Detta handlar om lärare som har gått gamla gren 3, som det hette.
              I dag är det få lärare i särskolan, både i grundsärskolan och
              i träningsskolan, som har en riktad utbildning, alltså som gamla
              gren 3. Det är ett glapp sedan den försvann och fram till nu.
              Jag är därför mycket glad över att den utbildningen tas upp igen.
              Men jag tycker att man behöver hålla mycket hårt i de lärare som
              finns.
            </seg>
            <seg n="c7605c70">
              Jag är också glad över att det i svaret står att det är viktigt
              att alla elever blir undervisade av kvalificerade lärare. Det
              håller jag fullständigt med om. Men jag anser det är kanske en
              skillnad mellan oss att detta är högst kvalificerade lärare som
              undervisar i träningsskolan och i andra skolor där de har behörighet.
              Även om de är fritidspedagoger från början har de gått gren 3,
              vilket det är få i dag som har gjort. Dessutom skiljer det många
              gånger inte mer än någon poäng mellan förskollärare och fritidspedagoger.
            </seg>
            <seg n="a30bc78c">
              Jag undrar återigen: Är det inte mycket viktigt för elevernas
              skull att hålla i dessa få lärare? När införandet av lärarlegitimation
              har slagit igenom hela vägen jag är mycket positiv till lärarlegitimation
              räknar man med att 80 procent av lärarna i grundsärskolan kommer
              att försvinna. Det är ytterligare en anledning till att man ska
              hålla i dem som finns. Jag anser att de är synnerligen kvalificerade,
              mer än de flesta andra.
            </seg>
          </u>
          <note type="speaker" n="854e3ba5">
            Anf. 3 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-1" n="0613c977">
            <seg n="0d54584f">
              Herr talman! När man inför ny legitimerings- och behörighetsbestämmelser
              det är det som ligger i Agneta Luttropps fråga innebär det att
              rader av frågor ställs. Vad händer med den grupp som fick utbildning
              på 1980-talet, på 1990-talet och på 2000-talet och som har en
              utbildning som gjorde att de då ansågs behöriga och som dessutom
              under tiden har hunnit skaffa sig en betydande erfarenhet och
              skicklighet i yrkesutövningen? Sedan gäller det att balansera
              de nya kraven mot alla tidigare utbildningsformer.
            </seg>
            <seg n="959d717c">
              Jag har tidigare sagt, och jag säger nu det ligger i innebörden
              att vi överväger detta. Det kan finnas behov av ytterligare finjusteringar
              i dessa regler. Precis som interpellanten konstaterar har jag
              för en månad sedan meddelat riksdagen, och jag gör det i dag igen,
              att vi håller på att titta på detta. Det är det som är innebörden
              i det byråkratiska uttrycket att regeringen överväger detta. Men
              jag är inte beredd att precisera mig offentligt om hur det kan
              komma att bli eftersom jag inte vill ställa ut några förhoppningar
              eller förväntningar innan vi är klara med detta och som sedan
              kanske inte kan infrias. Vi tittar alltså på detta mot precis
              den bakgrund som interpellanten redovisar.
            </seg>
          </u>
          <note type="speaker" n="2fe66e52">
            Anf. 4 AGNETA LUTTROPP (MP):
          </note>
          <u who="agneta_luttropp_80a3c5_w" xml:id="i-919f5e18982e6570-1" n="04ca68f8">
            <seg n="7dbd4152">
              Herr talman! Då har jag bara en enda kort fråga: Hur lång tid
              kan övervägandet ta?
            </seg>
          </u>
          <note type="speaker" n="dd2a32db">
            Anf. 5 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-2" n="0613c977">
            <seg n="c3ad2a03">
              Herr talman! Det är naturligtvis bråttom eftersom dessa bestämmelser
              har trätt i kraft och får full verkan redan den 1 juli 2012. Dessutom
              får man några år senare inte sätta betyg om man inte är legitimerad.
              Jag hoppas därför att vi ska kunna ge besked ganska snart om slutsatserna
              av dessa överväganden.
            </seg>
            <seg n="e7b3dba4">
              För min del ingår det inte i övervägandena att nya personer med
              denna utbildning skulle kunna skolas in och anställas i särskolan,
              utan de överväganden som vi gör handlar om de lärare som redan
              finns och har utövat yrket under en avsevärd tid.
            </seg>
          </u>
          <note type="speaker" n="a9530687">
            Anf. 6 AGNETA LUTTROPP (MP):
          </note>
          <u who="agneta_luttropp_80a3c5_w" xml:id="i-919f5e18982e6570-2" n="04ca68f8">
            <seg n="2058f2c9">
              Herr talman! Det är precis denna grupp som interpellationen avser,
              och jag menar inte heller någon annan grupp.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="bd78845c">
            5 § Svar på interpellation 2011/12:138 om kunskapskrav och särskilt
            stöd
          </note>
          <note type="speaker" n="7e54fcaa">
            Anf. 7 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-3" n="0613c977">
            <seg n="d1aa15e5">
              Herr talman! Agneta Luttropp har frågat mig vilka initiativ jag
              avser att ta för att nuvarande skrivning i skollagen inte ska
              riskera att skapa lägre förväntningar i skolan på elever i grundsärskolan,
              specialskolan och sameskolan. Dessutom har hon frågat mig vilka
              initiativ jag avser att ta för att elever i behov av särskilt
              stöd, till exempel elever med synskada, hörselnedsättning, dyslexi
              eller adhd, också ska ha rätt till särskilt stöd efter att de
              nått de kunskapskrav som minst ska uppnås.
            </seg>
            <seg n="f18c92d2">
              I skollagen föreskrivs att alla barn och elever ska ges den ledning
              och stimulans som de behöver för att utifrån sina egna förutsättningar
              kunna utvecklas så långt som möjligt enligt utbildningens mål.
              Förskolan och skolan har alltså ett kompensatoriskt uppdrag för
              barn och elever som av någon anledning har sämre förutsättningar.
              Denna bestämmelse i skollagen gäller alla barn och alla elever
              i alla skolformer.
            </seg>
            <seg n="eb37beb0">
              Utöver detta finns det en särskild bestämmelse som gäller för
              grundskolan och motsvarande obligatoriska skolformer. Elever i
              dessa skolformer ska få särskilt stöd i den omfattning som behövs
              för att ha möjlighet att uppnå de kunskapskrav som minst ska uppnås.
              Motiven för att lyfta fram just dessa skolformer var att särskilt
              markera skolans ansvar att se till att alla elever i grundskolan
              och motsvarande obligatoriska skolformer ska ha möjlighet att
              nå upp till minst nivån för Godkänd, det vill säga betygssteget
              E i det nya betygssystemet.
            </seg>
            <seg n="5f22749d">
              Med den nya skollagen, som riksdagen beslutade om våren 2010,
              lyftes regleringen om särskilt stöd upp till lag och förenklades
              och förtydligades. Dessutom infördes en möjlighet för elever och
              föräldrar att överklaga åtgärdsprogram. Regeringens avsikt har
              alltså varit att stärka elevernas rätt till stöd och inget annat.
              Den nya skollagen har börjat tillämpas under höstterminen 2011,
              det vill säga nu, och det är för tidigt att uttala sig om tillämpningen
              av bestämmelserna om särskilt stöd.
            </seg>
            <seg n="523f420b">
              Rätten till särskilt stöd är mycket viktig för att alla elever,
              utifrån sina egna förutsättningar, ska kunna utvecklas så långt
              som möjligt enligt utbildningens mål. Därför kommer jag noga att
              följa utvecklingen så att rätten till särskilt stöd stärks för
              elever med funktionsnedsättningar på det sätt som regeringen har
              avsett.
            </seg>
            <seg n="2a507c40">
              Jag vill slutligen lyfta fram att regeringen har genomfört en
              rad åtgärder som syftar till att säkra elevernas rätt till adekvat
              stöd, bland annat en ny speciallärarutbildning och tidiga kunskapskontroller.
              Specialpedagogiska skolmyndigheten har också fått till uppgift
              att stödja huvudmännen genom att sammanställa och sprida resultat
              av forskning som är relevant för det specialpedagogiska området.
              Det bidrar till att stärka skolors kompetens i att utforma effektiva
              stödinsatser. Det är viktigt att skapa höga förväntningar på alla
              barns och alla elevers kunskapsutveckling. Alla obligatoriska
              skolformer har till exempel fått nya kursplaner med tydliga mål
              och kunskapskrav. Vi vet att höga förväntningar från lärarna är
              mycket viktigt. Regeringen kommer att fortsätta utveckla skolan
              för att alla barn och alla elever på bästa sätt ska kunna utvecklas
              i sitt lärande.
            </seg>
          </u>
          <note type="speaker" n="c8fa4a91">
            Anf. 8 AGNETA LUTTROPP (MP):
          </note>
          <u who="agneta_luttropp_80a3c5_w" xml:id="i-919f5e18982e6570-3" n="04ca68f8">
            <seg n="d36566d1">
              Herr talman! Bestämmelsen om särskilt stöd tycker jag väldigt
              mycket om, även om den naturligtvis inte är något nytt i den nya
              skollagen. Den har funnits länge. Men det är långt ifrån att den
              fungerar i verkligheten, och det är det som är problemet. Det
              visar sig inte minst av de anmälningar som görs till Skolinspektionen
              och av antalet åtgärdsprogram som inte skrivs. Det skrivs åtgärdsprogram
              för runt 20 procent av eleverna, medan lärarna själva säger att
              det borde vara 30 procent.
            </seg>
            <seg n="03901666">
              Uppdraget till SPSM har också funnits en längre tid. Jag är fortfarande
              anställd där och har jobbat med detta ett bra tag, så jag vet
              att det inte heller är något nytt.
            </seg>
            <seg n="336e33f1">
              Med tanke på allt detta är det väldigt viktigt att texten i skollagen
              är tydlig, ibland även övertydlig, och att man inte ger eleverna
              kunskapstak och inte heller kommunerna eller skolan. Det som utbildningsministern
              själv tar upp om förväntningar är också otroligt centralt, alldeles
              särskilt för elever som är i behov av särskilt stöd.
            </seg>
            <seg n="acf6ce04">
              Om man sätter kravet så att man är nöjd bara eleverna klarar
              betyget Godkänd är risken att skolhuvudmännen slutar att ge det
              särskilda stödet när eleverna har uppnått det minsta kunskapskravet.
              Detta ser vi inte minst om vi återigen tittar på detta med åtgärdsprogram:
              Lärarna får inte skriva åtgärdsprogram på det sätt som de borde
              eftersom det medför kostnader för skolan och kommunen. Därför
              är jag väldigt rädd att detta kommer att bli ett tak. Det är egentligen
              inte avsett att vara ett tak, men jag är rädd att det är så det
              kommer att uppfattas.
            </seg>
          </u>
          <note type="speaker" n="9d0e7eee">
            Anf. 9 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-4" n="0613c977">
            <seg n="cd099783">
              Herr talman! Jag förstår den oro som ligger bakom interpellationen.
              Man kan dock inte bara läsa en paragraf i skollagen, utan man
              måste läsa även de övriga. Som sagt står det väldigt tydligt att
              alla barn och elever ska ges den ledning och stimulans som de
              behöver för att utifrån sina förutsättningar kunna utvecklas så
              långt som möjligt.
            </seg>
            <seg n="b6bf6a98">
              Nu har den nya skollagen börjat tillämpas. Skulle Agneta Luttropps
              oro visa sig befogad är jag beredd att vidta åtgärder. Jag uppfattar
              det som att vi har precis samma avsikt, regeringen och interpellanten.
              Låt oss alltså vänta och se. Jag tror inte att någon uppfattar
              detta på det sätt som Agneta Luttropp befarar. Skulle det vara
              så är jag beredd att vidta åtgärder, för vår avsikt är precis
              den som interpellanten redovisar: att alla elever ska kunna ha
              rätt att utvecklas så långt det bara går.
            </seg>
          </u>
          <note type="speaker" n="22f8c10d">
            Anf. 10 AGNETA LUTTROPP (MP):
          </note>
          <u who="agneta_luttropp_80a3c5_w" xml:id="i-919f5e18982e6570-4" n="04ca68f8">
            <seg n="f6e0bb65">
              Herr talman! Jag är väldigt glad över de orden. Jag är också
              glad över att utbildningsministern är beredd att vidta åtgärder
              om detta inte blir som intentionen är.
            </seg>
            <seg n="e29568a2">
              Jag har arbetat många år i många kommuner och sett att detta
              inte alls fungerar som det borde, och det är kanske det som gör
              att jag har en sådan stor oro över detta. Det handlar väldigt
              mycket, dess värre, om resurser. Om det finns en lag som säger
              att eleverna bara behöver nå upp till det minsta kunskapsmålet
              är det inte säkert att man fortsätter att använda sig av stödinsatser
              eftersom det innebär en kostnad. Den oron finns, men jag är glad
              att utbildningsministern uttrycker att detta är någonting som
              han kommer att följa.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="844dc050">
            6 § Svar på interpellation 2011/12:151 om regeringens nedskärningar
            i gymnasieskolan och effekter på kommunernas kostnader
          </note>
          <note type="speaker" n="deb078bb">
            Anf. 11 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-5" n="0613c977">
            <seg n="b01ee44a">
              Herr talman! Mikael Damberg har frågat mig hur jag anser det
              vara möjligt att spara in 675 miljoner kronor på minskade kostnader
              för arbetslöshet, socialbidrag och komvux under gymnasieskolans
              första år.
            </seg>
            <seg n="204bee2b">
              Den nya gymnasieskolan bygger i stor del på förslag från Gymnasieutredningen
              (SOU 2008:27). Utredningen redovisar i sitt betänkande fyra anledningar
              till att den nya gymnasieskolan innebär minskade kostnader för
              kommunerna. För det första beräknas uppstramningen av antalet
              studievägar förbättra kommunernas planering, schemaläggning och
              möjlighet att fylla klasser och undervisningsgrupper. För det
              andra kommer högre behörighetskrav och bättre information till
              eleverna att leda till att fler klarar av sina studier på tre
              år. För det tredje beräknas en mindre andel elever behöva gå direkt
              till gymnasial vuxenutbildning. För det fjärde kommer arbetslivet
              att bli mer involverat i gymnasieutbildningen, vilket ger positiva
              effekter på ungdomars möjligheter att etablera sig på arbetsmarknaden
              och därmed minskade kostnader för försörjningsstöd.
            </seg>
            <seg n="d4bf516d">
              Av dessa fyra effektiviseringsmöjligheter är det den minskade
              valfriheten som träder i kraft redan innevarande år. Redan detta
              läsår försvinner de över 8 000 lokala kurserna i den svenska gymnasieskolan
              liksom de lokala inriktningarna och specialutformade programmen
              i årskurs 1, och från och med nästa höst även i årskurs 2. Det
              är där besparingsmöjligheterna och kostnadsminskningarna för 2012
              ligger.
            </seg>
            <seg n="0bf8b5c3">
              Men på sikt är det alltså inte bara effekterna i skolan vi ska
              titta på utan effekterna för kommunernas ekonomi när eleverna
              kommer ut ur skolan. Kommunens kostnader för arbetslöshet och
              försörjningsstöd minskar om ungdomar fullföljer en utbildning
              i gymnasieskolan och får sådana kunskaper och färdigheter att
              de enklare kan få jobb eller plugga vidare.
            </seg>
            <seg n="5fe493bc">
              När det gäller kostnaderna för 2012 vill jag upprepa vad regeringen
              anförde i budgetpropositionen för 2012: Gymnasieutredningen bedömde
              att effektiviseringarna skulle bli betydligt större än vad regeringen
              antagit. Jämfört med vad regeringen förutsatte i propositionen
              om den reformerade gymnasieskolan (prop. 2008/09:199) har dessutom
              kostnaderna blivit lägre. De kurser som behövs för att läsa in
              grundläggande högskolebehörighet till högskolan kan i stor utsträckning
              läsas inom den normala omfattningen på yrkesprogrammen, och behovet
              att läsa extrakurser är därför lägre. Statens åläggande har även
              minskat när det gäller det valbara utrymmet och det individuella
              valet. Regeringen bedömer därför att de beräkningar av de ekonomiska
              konsekvenserna av gymnasiereformen som presenterades i propositionen
              är rimliga. Regeringen kommer tillsammans med Sveriges Kommuner
              och Landsting att noga följa kostnadsutvecklingen för skolhuvudmännen.
            </seg>
          </u>
          <note type="speaker" n="ec709241">
            Anf. 12 MIKAEL DAMBERG (S):
          </note>
          <u who="mikael_damberg_8fad51_w" xml:id="i-11b9d0f1037edc44-0" n="6998c211">
            <seg n="d478b9a1">
              Herr talman! Tack, statsrådet, för svaret på min interpellation!
            </seg>
            <seg n="8173bbe3">
              Det här är inte första gången, och kanske inte heller sista,
              som vi diskuterar regeringens besparingar i gymnasieskolan de
              kommande åren. Den här interpellationen har dock en delvis ny
              vinkel. Jag hörde när statsrådet i Gomorron Sverige den 18 november
              förklarade att de nedskärningar regeringen gör i gymnasieskolan
              egentligen inte ska tas från gymnasieskolan utan från andra områden.
              Du sade så här:
            </seg>
            <seg n="f4662d66">
              Det innebär att de kostnader som kommunerna har för arbetslöshet,
              socialbidrag och kompletterande på komvux kommer att sjunka, så
              det är riktigt att gymnasiereformen innebär kostnadsminskningar
              för kommunerna. Men det är fel när det påstås att det kommer att
              ske genom stora besparingar i gymnasiet. Det är andra kostnader
              i kommunerna som kommer att minska till följd av den nya gymnasieskolan.
            </seg>
            <seg n="c5e63d52">
              Det känns som att man försöker dribbla bort korten. Det är nämligen
              väldigt långsiktiga effekter statsrådet talar om. Det är svårt
              att räkna in dessa besparingspoäng. Även om vi skulle önska att
              den nya gymnasieskolan kommer att medföra väldiga dynamiska effekter
              kommer de knappast inom den period då statsrådet räknar med att
              spara 5 miljarder på den nya gymnasieskolan.
            </seg>
            <seg n="bf4e4cb9">
              Det är därför jag blev lite oroad. Byter man nu argumentation?
              Det kanske inte är så konstigt att statsrådet byter argumentation.
              Det är nämligen väldigt svårt för regeringen att förklara hur
              Sveriges kommuner ska spara 675 miljoner kronor i gymnasieskolan
              nästa år. Jag har fortfarande inte träffat en enda kommuns företrädare
              som tror att kostnaderna kommer att minska. De säger att kostnaderna
              åtminstone initialt kommer att öka med den nya reformen.
            </seg>
            <seg n="f0a60361">
              Då kan man säga: 675 miljoner kronor är det mycket eller lite
              pengar? Ja, statsrådet brukar tala om löneutveckling ibland. Det
              motsvarar 818 kronor i löneutveckling för Sveriges samtliga gymnasielärare.
              Det motsvarar kostnaderna för 1 400 lärartjänster i gymnasieskolan.
              Det är alltså inga små besparingsmöjligheter statsrådet ser för
              nästa år i gymnasieskolan.
            </seg>
            <seg n="fb79ff8d">
              Då kommer man tillbaka till de andra argumenten, som kanske är
              mer relevanta för regeringen. Gomorron Sverige var kanske mer
              ett missteg; det var lite mer långsiktiga resonemang som låg bakom
              de kommentarerna. Vi kommer då tillbaka till resonemanget att
              detta på något sätt skulle innebära stora kostnadsbesparingar
              i den nya reformens struktur.
            </seg>
            <seg n="40729c50">
              Jag hoppas gärna att det blir på det sättet, Det faktum man inte
              kommer ifrån är dock att det fortfarande är så att en elev ska
              gå i gymnasieskolan, och kostnaderna för kommunen att ha en elev
              i gymnasieskola är hyggligt lika såväl före som efter. Räknar
              vi med att lika många elever går i gymnasieskolan kommer kostnaderna
              för att bedriva gymnasieutbildning för eleverna att finnas.
            </seg>
            <seg n="4369a5ed">
              Det är sant som statsrådet säger att man tar bort lokala inriktningar
              och specialutformade program. Man ska dock också se att det finns
              omkring hundra valbara programfördjupningskurser inom bygg och
              anläggning och i fordonsprogrammet. Det finns inget som helst
              belägg ute i kommunerna för att de nu ser att detta kommer att
              bli avsevärt mycket billigare än tidigare. Samtidigt har de högskoleförberedande
              programmen med reformen ökat från 3 till 6 till antalet, och de
              nationella inriktningarna från 30 till 60. Kostymen har i detta
              avseende blivit större.
            </seg>
            <seg n="d3176638">
              Jag ska inte gå igenom detta i detalj nu. Den stora frågan är
              om statsrådet tror att dessa dynamiska effekter kommer automatiskt
              med den nya gymnasiereformen. Om kommunerna inte tror det, kan
              statsrådet här i dag ge kommunerna lite vägledning? Vad är det
              de ska spara 675 miljoner kronor på nästa år? Hur ska de bete
              sig för att plocka in de besparingar som regeringen lägger på
              gymnasiereformen?
            </seg>
            <seg n="f1a5cc40">
              Uppenbarligen förstår inte kommunerna det, men eftersom staten
              vet exakt hur kommunerna ska göra i detta avseende kanske skolministern
              kan ge dem lite vägledning.
            </seg>
          </u>
          <note type="speaker" n="2a39f7c5">
            Anf. 13 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-6" n="0613c977">
            <seg n="0d029c5e">
              Herr talman! Det finns kortsiktiga och det finns långsiktiga
              kostnadsminskningar till grund för gymnasiereformen. Jag tycker
              inte att riksdagen behöver skämmas för att man fattar beslut som
              ibland innebär kostnadsminskningar och inte bara kostnadsökningar.
              De kortsiktiga är just de som redovisas här och som jag nämnde
              i Gomorron Sverige i den aktuella tv-debatt Mikael Damberg hänvisar
              till.
            </seg>
            <seg n="287d43e8">
              De första åren handlar det om en uppstramning av utbildningsutbudet
              som gör att man kan fylla klasserna mer. Om eleverna ska ha väldigt
              många valmöjligheter i skolan, om de ska kunna välja många timmar
              på schemat varje vecka och välja alla möjliga kurser och inriktningar,
              blir utbildningen mycket dyrare att organisera. Det blir nämligen
              många undervisningsgrupper med många lärare med specialkompetenser,
              och många grupper blir till sist ganska små eftersom ett fåtal
              elever väljer dem. Då blir det mindre grupper, och då blir det
              dyrare.
            </seg>
            <seg n="7249bcec">
              Det är det som är riktigt dyrt i skolan, och det är en av huvudorsakerna
              till att gymnasiet är mycket dyrare än mellanstadiet. Det är för
              att det är så många utbildningsinriktningar som gör att det måste
              organiseras så väldigt många grupper som elever ska välja. Många
              grupper blir då små. När man minskar antalet utbildningsinriktningar
              och minskar utbudet blir det mycket lättare att organisera utbildningen,
              och det blir kostnadsminskningar.
            </seg>
            <seg n="5a352bbd">
              Jag har varit kommunalråd i tolv år. Jag erkände aldrig att en
              statlig reform skulle bli billigare; det skulle alltid bli dyrare.
              Det är ju ett förhandlingsspel som pågår mellan stat och kommun.
              Vi har precis som samma beräkningsmodeller i dag som den socialdemokratiska
              regeringen hade när vi beräknar vad olika reformer innebär.
            </seg>
            <seg n="b9ba5ab1">
              Är det reformer som innebär fördyringar för kommunerna höjer
              man statsbidragen på ett eller annat sätt, och är det reformer
              som innebär kostnadsminskningar sänker man statsbidragen. Sedan
              kan man höja statsbidragen för andra saker. Samtidigt som vi sänker
              detta höjer vi det för lärarlönerna. Men just denna reform, allt
              annat lika, innebär kostnadsminskningar. Att kommunförbundet inte
              erkänner det offentligt när det är i förhandling med staten hör
              till spelet. Så är det alltid.
            </seg>
            <seg n="ab0130c4">
              Dessa 675 miljoner, för att få lite perspektiv på det, är väl
              ungefär 1 ½ procent av gymnasiets samlade budget i Sverige. Det
              är enligt vår bedömning, med de betydande uppstramningar som sker
              av utbildningsutbudet, absolut realistiskt att göra en sådan kostnadsminskning.
              Det är dock riktigt som Mikael Damberg säger att de stora kostnadsminskningarna
              till följd av gymnasiereformen inte kommer 2012. De kommer efter
              några år, när eleverna går ut det nya gymnasiet.
            </seg>
            <seg n="e728c82b">
              Det är naturligtvis prognoser, men allt måste ju bygga på prognoser
              eftersom ingen vet exakt hur allting blir om några år. Prognosen
              är dock att fler elever kommer att gå färdigt i det nya gymnasiet.
              Det blir inte lika många avhopp när vi har lärlingsutbildningar,
              yrkesprogram, yrkesexamen och så. Om fler elever går färdigt pekar
              erfarenheterna från andra länder på att fler också får jobb direkt
              efter gymnasiet och slipper försörja sig på olika typer av socialbidrag
              och annat. Det minskar kostnaderna för kommunerna. Det är inte
              så att det minskar kostnaden i skolan, men på grund av gymnasiereformen
              minskar andra kostnader för kommunerna.
            </seg>
            <seg n="b7404ad4">
              Detta måste vi kunna erkänna, Mikael Damberg. Detta finansdepartement
              använder sig av precis samma beräkningsmodeller som de socialdemokratiskt
              styrda finansdepartementen gjorde när man gör denna typ av reformer.
              Att kommunförbundet sedan säger att de vill ha mer pengar hör
              till spelet. Så är det alltid.
            </seg>
          </u>
          <note type="speaker" n="917ad3b2">
            Anf. 14 MIKAEL DAMBERG (S):
          </note>
          <u who="mikael_damberg_8fad51_w" xml:id="i-11b9d0f1037edc44-1" n="6998c211">
            <seg n="6b35c8e4">
              Herr talman! Om vi börjar med de långsiktiga effekterna är det
              väldigt märkligt att statsrådet kan räkna in de långsiktiga effekterna
              på de här åren. Att säga att kostnaderna för försörjningsstöd
              och socialbidrag ska minska under dessa år när eleverna knappt
              har gått ut gymnasiet känns väldigt optimistiskt, ska jag säga.
            </seg>
            <seg n="c723c060">
              Man säger att andelen elever som går fyra år i gymnasieskolan
              nu kommer att minska radikalt. Jag hoppas verkligen att det är
              på det sättet, men om vi tittar på antagningen nu i år ser vi
              att nästan 20 procent av eleverna går på introduktionsprogram.
              De behöver gå ett år till innan de kommer in i gymnasieskolan.
              Det är 20 procent av eleverna bara där, och det är en kraftig
              ökning jämfört med tidigare. Det är alltså inte så att vi än så
              länge ser att de prognoser regeringen bygger allting på verkligen
              stämmer överens.
            </seg>
            <seg n="6d344e4f">
              Vi gör inte samma bedömning som ni. Ni gör bedömningen att man
              redan nästa år kan spara 675 miljoner kronor, och vi säger att
              det är felaktigt. Vi tror inte på det. Du ger den nya gymnasieskolan
              en väldigt dålig start att börja fungera. Det är kraftiga besparingar
              som nu genomförs i många kommuner, eller så är det kommuner som
              tvingas ta från andra områden för att finansiera stora hål i den
              nya gymnasieskolan. Det leder inte till en bättre gymnasieutbildning,
              och det är ett relevant problem som skolministern borde vara orolig
              för.
            </seg>
            <seg n="eccd5a6b">
              Det är faktiskt så att hela den besparing på 5 miljarder under
              de här åren som regeringen lägger ut på gymnasieskolan är större
              än regeringens lärarsatsningar. Är det bara så att du har tagit
              pengarna här för att kunna ha lite pengar till annat och säga
              att du gör satsningar? Det är en rundgång av pengar. Jag tror
              att man måste våga investera i en höjd ambitionsnivå för skolan.
              Det gör vi, eftersom vi säger nej till krogmomssänkningen. Det
              är en annan debatt; vi kanske inte ska ta den. 5 miljarder är
              dock ganska mycket pengar som man kan investera i skolsystemet
              om man skulle vilja.
            </seg>
            <seg n="5074280f">
              Jag undrar dock fortfarande, Jan Björklund: Om det nu är så enkelt
              att plocka hem dessa 675 miljoner kronor, vilka råd och konkreta
              förslag har du då till de kommuner som i dag brottas med jättestora
              problem att få budgeten att gå ihop? Problemet för Skolsverige
              är att detta inte bara handlar om prognoser. Regeringen kan göra
              vilka prognoser som helst, men när ni väl har lagt ut besparingen
              i statsbudgeten som ni har gjort för nästa år måste kommunerna
              nästa år plocka in den besparingen. Det är så regelverket ser
              ut. De kan inte hänvisa till att prognoserna kanske blir bättre
              framöver så att de kan lösa detta efterhand, utan de måste plocka
              675 miljoner kronor nästa år.
            </seg>
            <seg n="b49e4ad8">
              Jag undrar: Vad säger skolministern till de kommuner som i dag
              säger att det inte går och att de måste plocka pengar från andra
              håll eller göra kraftiga besparingar i gymnasieskolan de kommande
              åren?
            </seg>
          </u>
          <note type="speaker" n="1a6bb239">
            Anf. 15 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-7" n="0613c977">
            <seg n="2162df03">
              Herr talman! En så erfaren parlamentariker som Mikael Damberg
              behöver inte stå och låtsas att han inte vet hur det här fungerar.
              Det är självklart att det är så, och så har det varit med alla
              tidigare regeringar, att när man genomför reformer som har påverkan
              på kommunerna i något avseende måste man göra prognoser. Man kan
              inte veta i detalj hur allting slår ut, utan man gör prognoser
              och fastställer statsbidraget utifrån dem. Om det slår väldigt
              fel får man naturligtvis vara beredd att justera efter hand. Det
              är inget annorlunda med det här. Det är likadant när man genomför
              andra reformer. Det var precis samma debatt om maxtaxan för ett
              antal år sedan med den förra regeringen, att kommunerna ansåg
              sig underkompenserade. I efterhand visade det sig att det gick
              ungefär jämnt ut.
            </seg>
            <seg n="fed938cb">
              Det blir sådana här debatter eftersom man inte vet hur det slår
              ut. Därför anlitar man de bästa experter som finns för att försöka
              beräkna detta. Det är inte jag som har suttit och räknat, utan
              det är Gymnasieutredningens ekonomiska expertis som har suttit
              och räknat och kommit fram till det här. Då har vi mildrat beräkningarna
              för kostnadsminskningar jämfört med vad de föreslog, för Gymnasieutredningens
              experter sade att det i realiteten innebär ännu mer. Och gymnasieutredaren
              var en av de mest erfarna gymnasiechefer som vi i Sverige har.
            </seg>
            <seg n="33f45ec1">
              Det är väl ingen som kan stå och svära på att det blir exakt
              675 miljoner i kostnadsminskning nästa år, utan det är en beräkning.
              Det kan bli mer, det kan bli mindre. Vi följer detta tillsammans
              med Sveriges Kommuner och Landsting. Skulle det visa sig att det
              skulle slå allvarligt fel får vi titta på vad vi ska göra då.
              Men den här potentialen finns i och med uppstramningen av gymnasieskolan.
            </seg>
            <seg n="03fa4066">
              Sedan är det en annan sak, Mikael Damberg, att i den gymnasieskola
              som ni vill ha går det inte att göra den här kostnadsminskningen,
              därför att den kommer inte att minska avhoppen. I er gymnasieskola,
              där alla ska bli högskolebehöriga, kommer Sverige fortsatt att
              vara ett av de länder i världen som har högst avhoppsfrekvens.
              Då måste man skjuta till de här pengarna i varje budget, inte
              bara i nästa års budget som ni gör i budgetmotionen, utan ni måste
              skjuta till de här kostnadsökningarna i varje budget framöver.
              År 2013, 2014, 2015 måste ni lägga på de pengar som vi nu ser
              som minskningar, därför att ni vill ha kvar den gymnasieskola
              som slår ut så många ungdomar. Sedan säger ni att ni inte vill
              det, men det är det som är effekten.
            </seg>
            <seg n="0743419a">
              Den gymnasieskola som ni byggde upp skapade massavhopp av ungdomar
              som inte klarade av kraven för högskolebehörighet. Det är det
              som vi nu försöker ta itu med och göra något åt. Att det innebär
              kostnadsminskningar för kommunerna skäms vi inte för.
            </seg>
          </u>
          <note type="speaker" n="9350c2b3">
            Anf. 16 MIKAEL DAMBERG (S):
          </note>
          <u who="mikael_damberg_8fad51_w" xml:id="i-11b9d0f1037edc44-2" n="6998c211">
            <seg n="12fd0021">
              Herr talman! Då glider vi in i den diskussionen också. Vi far
              runt lite i den här frågan. Det är klart att vi kan debattera
              frågan huruvida det är smart att de elever som skulle vilja gå
              på ett yrkesprogram i dag och som egentligen skulle vilja göra
              det valet i sitt yrkesliv i dag väljer samhällsprogrammet i stället
              därför att de inte vill stänga dörrar inför framtiden. Jag tror
              inte att det på sikt kommer att leda till färre avhopp att elever
              väljer en inriktning som de egentligen inte skulle vilja välja
              eftersom de vill ha dörrar öppna inför framtiden, samtidigt som
              vi har ett läge där vi skulle behöva ha fler yrkesutbildade människor
              på svensk marknad. Om det är smart politik eller inte kan vi gärna
              diskutera. Jag är inte säker på att ministern får rätt.
            </seg>
            <seg n="e010f940">
              Att den nya gymnasieskolan skulle få så mycket färre som går
              fyra år eller går om ett år verkar det inte som, eftersom den
              stora ökningen nu är på introduktionsprogrammen där 20 procent
              av eleverna måste gå, och då blir det ett fjärde år.
            </seg>
            <seg n="4b181a51">
              Jag tror att regeringen räknar väldigt optimistiskt på kostnadssidan
              kring den här reformen. Det är därför vi har sagt nej till besparingen
              och föreslår 675 miljoner kronor. Vi tycker att det är bättre
              att jobba på det sättet att vi inte gör kraftiga besparingar i
              gymnasieskolan till en början utan fortsätter att investera i
              en bra skola för alla elever. Men om vi efter hand ser att det
              här inneburit den strukturreform som regeringen hoppas på, att
              det blivit väldigt stora besparingsmöjligheter därför att utbildningsutbudet
              har minskat är det inga problem för oss att göra de här justeringarna
              så att det blir bra på sikt. Det är också det som SKL påtalar
              och säger.
            </seg>
            <seg n="4d2c8efd">
              Jag tycker att det är lite undanglidande av statsrådet när han
              säger att det går att spara 675 miljoner kronor nästa år, men
              att kommunerna bara inte riktigt har begripit hur de ska göra.
              Men kan statsrådet då inte förklara för de kommuner som har svårigheter
              att dra hem besparingarna hur det ska gå till? Förklara också
              i ditt avslutande inlägg varför det är så bra att det är gymnasieskolan
              som ska betala regeringens övriga utbildningspolitik! Varför tar
              man 5 miljarder kronor från gymnasieskolan för att pytsa tillbaka
              lite till lärarna? Borde vi inte investera i hela utbildningssystemet
              för att bygga Sverige starkt?
            </seg>
          </u>
          <note type="speaker" n="75cfe14f">
            Anf. 17 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-8" n="0613c977">
            <seg n="6a8038f7">
              Herr talman! När Mikael Damberg beskriver det socialdemokratiska
              budgetalternativet, där man i och för sig inte är med på regeringens
              besparing just 2012, glömmer han att berätta att man kommande
              år inte tillför en enda krona utöver vad regeringen föreslår till
              gymnasieskolan. Ni accepterar ju alla besparingar på sikt. Förmodligen
              vara det för att krogmomsen inte räckte till det, för den räcker
              inte till allting. Men, Mikael Damberg, jag har sagt det flera
              gånger och jag har sagt det till Sveriges Kommuner och Landsting
              att jag har är helt beredd det finns ingen prestige från min sida
              att nu följa detta. Jag och mina medarbetare kommer att följa
              detta tillsammans med Sveriges Kommuner och Landsting under nästa
              år för att se kostnader och utveckling för gymnasieskolan. Jag
              är beredd att göra nya bedömningar framöver om det skulle finnas
              underlag för det.
            </seg>
            <seg n="edf8638b">
              Det underlag som vi hittills har är det som Gymnasieutredningen
              har presenterat tillsammans med den bästa expertis vi har. Där
              säger man att det innebär kostnadsminskningar, och det finns en
              logik i det, för man redovisar varför det innebär kostnadsminskningar.
              Det blir ett väsentligt uppstramat programutbud, möjlighet att
              fylla upp undervisningsgrupper och klasser som annars är väldigt
              små, för så blir det när man har väldigt många valmöjligheter
              i skolan. Därmed blir det en kostnadsminskning med ungefär 1 ½
              procent av gymnasieskolans totala budget.
            </seg>
            <seg n="8d307bee">
              Jag bedömer att detta är fullt rimligt. Det är en prognos, och
              vi får se efter ett tag om det blev så eller inte. Då får vi vara
              öppna för att diskutera vad vi ska göra, och det är jag. Det finns
              ingen prestige från min sida i att precis denna siffra måste det
              bli, utan vi får se hur det utvecklas och ta ställning till vad
              vi ska göra då.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="a0b1fb11">
            7 § Svar på interpellation 2011/12:155 om det estetiska lärandet
            i gymnasieskolan
          </note>
          <note type="speaker" n="90ace724">
            Anf. 18 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-9" n="0613c977">
            <seg n="4ec323a4">
              Herr talman! Tina Ehn har frågat mig om jag avser att ta några
              initiativ för att säkerställa att Sveriges gymnasieskolor inte
              tappar kompetent och utbildad personal inom de estetiska ämnena
              och för att säkerställa att den svenska gymnasieskolan kan fortsätta
              att vara meningsfull för elever med olika lärandeförutsättningar
              och kunskapsprocesser.
            </seg>
            <seg n="8c0457cc">
              Skolans uppdrag att förbereda alla elever för ett aktivt deltagande
              i samhällslivet vilar i hög grad på grundskolan. I grundskolan
              har de estetiska ämnena samma omfattning som tidigare samtidigt
              som det estetiska perspektivet lyfts fram i fler ämnen. Regeringen
              bidrar också med 150 miljoner kronor till Skapande skola för att
              stärka arbetet med kultur i skolan.
            </seg>
            <seg n="2319cc8f">
              Inför den nya gymnasieskolan har en grannlaga prioritering och
              avvägning gjorts mellan hur stor andel av undervisningen som ska
              upptas av ämnen som är angelägna ur ett medborgarperspektiv och
              hur stor andel som ska användas till programmets speciella karaktärsämnen.
              Regeringen anser att gymnasieskolan tydligare måste förbereda
              eleverna för fortsatta studier respektive yrkesarbete. Eleverna
              måste till exempel nå längre i sin yrkesutbildning än vad som
              tidigare varit fallet i den hittillsvarande gymnasieskolan. Därför
              har omfattningen av de gymnasiegemensamma ämnena minskat till
              600 gymnasiepoäng på yrkesprogram, och bland annat ämnet estetisk
              verksamhet, som hade en omfattning av 50 gymnasiepoäng av de totalt
              2 500 som en fullständig gymnasieutbildning omfattar, är inte
              längre obligatoriskt för alla elever.
            </seg>
            <seg n="cab72c84">
              I stället har alla elever på nationella program fått rätt att
              läsa minst en kurs i ett estetiskt ämne som individuellt val.
              Eftersom kurserna i den nya gymnasieskolan, med få undantag, nu
              omfattar minst 100 gymnasiepoäng, kommer de elever som väljer
              dessa kurser att få ägna mer tid åt estetisk verksamhet än tidigare.
              För att kunna tillgodose elevernas önskemål krävs naturligtvis
              att gymnasieskolan har nödvändig kompetens.
            </seg>
            <seg n="4748df18">
              I den läroplan för gymnasieskolan som regeringen nyligen beslutat
              om lyfter vi fram att skolan ska stimulera elevernas kreativitet,
              nyfikenhet och självförtroende samt vilja att pröva och omsätta
              nya idéer i handling och lösa problem. Vidare är det skolans ansvar
              att eleverna efter slutförd utbildning kan hämta stimulans ur
              kulturella upplevelser och utveckla känsla för estetiska värden.
            </seg>
            <seg n="8b7e8725">
              Även i den nya gymnasieskolan finns ett estetiskt program, men
              detta program är nu tydligt högskoleförberedande. Av den preliminära
              antagningsstatistik som Skolverket nyligen har publicerat framgår
              att det estetiska programmet är mycket populärt och det fjärde
              största programmet. Därför är jag inte särskilt orolig för att
              den kulturella och kreativa sektorn kommer att påverkas, i varje
              fall inte i negativ mening, av att ämnet estetisk verksamhet inte
              längre måste läsas av alla elever.
            </seg>
            <seg n="8626a0df">
              Svaret på interpellantens första fråga är att reformer som görs
              i utbildningsväsendet måste ha för ögonen att skapa den mest ändamålsenliga
              utbildningen för eleverna. Utifrån detta får naturligtvis lärartjänsterna
              anpassas. Svaret på den andra frågan är att gymnasiereformen just
              syftar till att gymnasieskolan ska bli meningsfull för elever
              med olika lärandeförutsättningar. Det är bland annat därför som
              regeringen har främjat lärlingsutbildningen som ett alternativ
              till skolförlagd utbildning.
            </seg>
          </u>
          <note type="speaker" n="ce4e31da">
            Anf. 19 TINA EHN (MP):
          </note>
          <u who="tina_ehn_9353b3_w" xml:id="i-fb589fb1761dcca1-0" n="8fc8edcc">
            <seg n="bada3adc">
              Herr talman! Jag tackar utbildningsministern för svaret. Det
              var ett utförligt och på många sätt bra svar. Men jag känner ändå
              oro för vad den nya gymnasiereformen kan komma att medföra. I
              och med att de estetiska ämnena inte längre är obligatoriska är
              risken stor att unga människors möjlighet att utvecklas förminskas
              då de inte får tillgång till alla verktyg och alla möjligheter
              till inlärning. Svaret gör mig inte heller lugn eller övertygad
              om att reformen tryggar kompetensen inom de estetiska verksamheterna
              i skolan.
            </seg>
            <seg n="3bf3fac8">
              Ju oviktigare vi gör den estetiska verksamheten, desto oviktigare
              blir den. Om samhället och politiken genom att marginalisera estetisk
              verksamhet i utbildningen visar att den inte är lika viktig som
              den enligt mig och många andras mening är finns det en risk att
              vi förändrar hela möjligheten för många att utvecklas.
            </seg>
            <seg n="718e9da9">
              Det behövs en motkraft till det teoretiska, som är mycket lättare
              att mäta. På något sätt är det inte lika viktigt med de estetiska
              ämnena. Detta speglar hur vi prioriterar för framtiden.
            </seg>
            <seg n="b8378ddc">
              Vi behöver de estetiska ämnena som en pusselbit, som ett verktyg.
              I dag utgår vi från att unga människor ska lära sig att kritiskt
              granska och bli kreativa samhällsmedborgare. De ska bli empatiska
              och kunskapssökande. Men vi får inte minska på möjligheten att
              ge dem alla verktyg som finns. De måste ha en verktygslåda att
              ta ur, en bred palett.
            </seg>
            <seg n="28ffce3a">
              I grundskolan är det okej, men när man hamnar i gymnasiet är
              de estetiska ämnena inte nödvändiga. Det är inte ett tillräckligt
              tydligt verktyg för att ministern ska kalla det för ändamålsenlig
              utbildning. Vad är då ändamålsenlig utbildning? Är ändamålsenlig
              utbildning att skapa anställningsbara individer, människor som
              går en utstakad väg till marknaden?
            </seg>
            <seg n="9644e9cb">
              I min värld har skolan en mycket viktigare roll än så. Skolan
              ska vara en del i den unga människans rätt att utvecklas och rätt
              till kunskap. Möjligtvis har jag fel, men jag är i så fall inte
              ensam. Det finns flera som har flaggat för att förändringen för
              de estetiska ämnena kan få tråkiga konsekvenser för inlärningsprocesser,
              för utvecklingsmöjligheter, för kulturens roll i samhället och
              för vårt välbefinnande.
            </seg>
            <seg n="b34ef56e">
              Flertalet av våra kända kulturarbetare har reagerat på olika
              sätt och fört fram sina farhågor. Jag tror inte att detta är främmande
              för utbildningsministern.
            </seg>
            <seg n="1b1faf68">
              Sven-Eric Liedman, professor emeritus i idé- och lärdomshistoria,
              har i artiklar och böcker skrivit om utbildningspolitiken. Läser
              man dessutom vad Lars Lindström, professor i pedagogik vid Helsingforss
              universitet, har för syn på estetiken i inlärningsprocessen blir
              man ännu mer bekymrad över den förändring som Jan Björklund genomför
              inom utbildningspolitiken.
            </seg>
            <seg n="64760bc5">
              Jag tror att det många gånger är skillnad på vad vi menar med
              kunskap. Det är också skillnad på hur vi ser på inlärningsprocessen.
              Ordet kunskap är intressant. Det härrör från orden kunna, känna,
              känna till och så vidare. Och skap har med skapande att göra.
            </seg>
          </u>
          <note type="speaker" n="c7e4f7ad">
            Anf. 20 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-10" n="0613c977">
            <seg n="bd8dc8fa">
              Herr talman! Jag delar det mesta av det som interpellanten säger,
              med undantag för slutsatsen. Skolväsendet har en otroligt viktig
              roll i ett slags medborgarskapsutbildning. Det handlar om bildningsideal
              och allmänbildning. Skolans uppgift är långt ifrån enbart att
              förbereda eleverna för yrkesutövning.
            </seg>
            <seg n="d27094cd">
              Det är dock olika i olika former. Yrkeshögskolan är tydligt yrkesförberedande
              för unga vuxna. Lågstadiet är väldigt lite yrkesförberedande.
              Att läsa och skriva behöver man förstås kunna i alla yrken, men
              lågstadiet handlar om baskunskaper. På mellanstadiet och högstadiet
              handlar det om allmänbildning. Det är mycket orienteringsämnen,
              till exempel historia, religion och biologi.
            </seg>
            <seg n="53a9dfc4">
              Grundskolan är den obligatoriska skolan och måste stå för allt
              det som vi tycker att alla måste ha med sig.
            </seg>
            <seg n="e5302db7">
              Det vi nu talar om är gymnasieskolan. Den hamnar mitt emellan
              i avvägningen mellan allmänbildning och förberedande för nästa
              steg i livet. Eleverna är 1619 år. Påbyggnaden med svenska och
              engelska och några saker till måste fortsätta, men gymnasieskolan
              måste också tillåtas vara yrkesförberedande. Man ska bli undersköterska,
              bilmekaniker och så vidare, och en del förbereder sig för högskolestudier.
              Gymnasieskolan måste få tillåtas sätta sin egen prägel.
            </seg>
            <seg n="65575b2e">
              Min kritik av den rödgröna gymnasiepolitiken ligger i att man
              i alltför stor utsträckning behandlar gymnasieskolan som grundskolans
              fjärde stadium. Men det är det inte. Gymnasieskolan måste tillåtas
              innebära en diversifiering och differentiering för eleverna. En
              del läser mycket krävande naturvetenskap för att de ska gå vidare
              på den inriktningen. Andra utbildningar är helt yrkesförberedande.
            </seg>
            <seg n="f7d7dee2">
              Då hamnar man i en målkonflikt. Hur mycket i dessa gymnasieprogram
              ska vara obligatoriskt för alla elever? Vad ska inte vara det?
              Vad ska vara valbart och inte?
            </seg>
            <seg n="8ef0247b">
              Här gick utvecklingen för långt. I den rödgröna gymnasiepolitiken
              blev gymnasiet alltför mycket en fortsättning på grundskolan.
              Det var så mycket som var obligatoriskt och gemensamt för alla.
            </seg>
            <seg n="3ff85bbc">
              Ungdomar är olika. Miljöpartiet har här en sund liberal inställning
              och medger att människor är olika. De har olika intressen och
              inriktning. Den socialistiska tanken att stöpa alla i en form
              har ni aldrig omfattat. Gymnasiepolitiken har dock i stor utsträckning
              utgått från det.
            </seg>
            <seg n="8203cd4b">
              Här är ett ämne som interpellanten är engagerad i, och då ska
              det läsas av alla. Sedan kommer det någon annan som tycker något
              annat ämne är viktigt, och då ska det läsas av alla. Sedan kommer
              ett tredje ämne som ska läsas av alla, för det är viktigt.
            </seg>
            <seg n="94e26680">
              Alla ämnen är viktiga. Jag tänker aldrig säga att ett ämne är
              oviktigt. Alla ämnen kan dock inte bli obligatoriska på gymnasieskolan.
              Då blir gymnasiet bara ett fjärde stadium i grundskolan, och så
              vill vi inte se det. Detta är jag beredd att försvara.
            </seg>
            <seg n="29c0ae36">
              Jag delar dock engagemanget och uppfattningen om det kreativa
              och det skapande i skolans arbete. Kritiskt tänkande och kreativitet
              är egenskaper som ska utvecklas.
            </seg>
            <seg n="d91bf975">
              Jag delar däremot inte uppfattningen att gymnasieskolan ska fyllas
              med ämne efter ämne som ska vara obligatoriska för alla elever.
              Då blir den till sist ett fjärde stadium i grundskolan, och det
              ska gymnasieskolan inte vara.
            </seg>
          </u>
          <note type="speaker" n="1abad8fb">
            Anf. 21 TINA EHN (MP):
          </note>
          <u who="tina_ehn_9353b3_w" xml:id="i-fb589fb1761dcca1-1" n="8fc8edcc">
            <seg n="4778b254">
              Herr talman! Jag har en väninna som kommer från ett annat europeiskt
              land. Hon jobbar med kultur och är dessutom aktiv inom politiken
              på kulturområdet. Hon sade till mig: I många länder är kulturen
              basen för allt i samhället. Det andra kommer sedan. Här i Sverige
              är det tvärtom. Här är allt annat basen och kulturen något som
              man har utanpå det.
            </seg>
            <seg n="eb8c67fa">
              Jag har funderat mycket på detta och är inte helt beredd att
              hålla med henne. Efter den kulturpolitiska debatt vi hade i kammaren
              i går inser jag att vi har mycket mer och att samhället är genomsyrat
              av kultur.
            </seg>
            <seg n="a27b6b28">
              Det ser vi kanske inte alltid. Inte ens jag som är intresserad
              och engagerad i dessa frågor ser det alltid. Men vad skulle hända
              om vi plockade bort kulturen? En ledamot från Alliansen höll i
              går ett anförande där han berättade hur det skulle se ut om vi
              plockade bort kulturen i samhället. Det skulle inte bli något
              kvar till slut. Det är intressant.
            </seg>
            <seg n="ac791c06">
              Något som också är intressant är hur viktigt det enligt de professorer
              som har fördjupat sig i detta är med vågen. Teori och praktik
              tillsammans skapar en människa med många verktyg.
            </seg>
            <seg n="67b30f82">
              Det är detta vi missar när vi tror att de elever som gått ut
              grundskolan har fått med sig kultur och kan välja. Jag tror inte
              att det är så enkelt.
            </seg>
            <seg n="969bc19d">
              Jag är glad att vi delar synen att människor är olika. Så är
              det. Vi är en mångfald, vi är en mångkultur och vi har många sidor
              i oss.
            </seg>
            <seg n="1fb19ae6">
              Jag tror dock inte att vägen till utbildning är rak. Det oroar
              mig att man tar bort det här otroligt viktiga dynamiska verktyget
              för eleverna. Jag tror att man i stället ska titta mer på vad
              kreativitet kan ge oss som ett verktyg, en palett, en möjlighet
              att utvecklas.
            </seg>
            <seg n="03695a2e">
              Även om jag tycker att svaret är bra, resonerande och klokt på
              många sätt känner jag att jag inte riktigt får svar på de två
              frågor jag ställer. Den ena handlar om de estetiska ämnena i gymnasieskolan.
              Alliansregeringen har två olika linjer. Utbildningsministern anser
              att det är ämnen som man kan prioritera bort medan kulturministern
              vill ha in mer Skapande skola i skolan. I går hörde jag henne
              säga att hon skulle vilja utvidga det till gymnasieskolan; förskolan
              har jag hört tidigare. Det är intressant. Man tar med ena handen
              och ger med den andra. Då går inte politiken ihop riktigt. Det
              kanske blir så när fyra partier är inblandade. Som ledamot har
              jag ingen erfarenhet av det.
            </seg>
            <seg n="c06477cd">
              Jag tycker att man behöver se över detta. Det är viktigt för
              så många unga människor. Man utbildar sig en så stor del av livet.
              Jag tror att det som händer är att man tar bort en möjlighet.
            </seg>
          </u>
          <note type="speaker" n="37357fc9">
            Anf. 22 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-e3385f44ba5d9581-11" n="0613c977">
            <seg n="2714f802">
              Herr talman! Som utbildningsminister tycker jag att det här är
              ganska svåra debatter. När jag står här talarstolen får jag ofta
              höra ledamöter säga: Det här ämnet är viktigt i skolan; det måste
              få mer utrymme. Vad ska jag säga? Jag håller med. Det är viktigt.
              Nästa vecka är det något annat ämne som är otroligt viktigt och
              måste få mer utrymme i skolan. Den tredje veckan är det fysik,
              historia eller matematik. Mer EU-kunskap tycker en del, eller
              mer historia. Allt är viktigt. Vi behöver lära oss mer religion
              i den värld vi lever i med alla religionskonflikter och så mycket
              som religionen betyder. Eleverna behöver lära sig mer främmande
              språk. Vi behöver ha mer idrott. Vi behöver egentligen ha mer
              allt. Men då går inte schemat ihop i skolan. Man måste göra avvägningar.
              Så länge man diskuterar varje ämne för sig är det lätt att hålla
              med om att det är jätteviktigt och borde få mer utrymme. Till
              slut måste interpellanten och riksdagen vara med och göra den
              samlade avvägningen när det gäller vad som ska få större eller
              mindre utrymme.
            </seg>
            <seg n="43c075fa">
              Jag tänker inte säga emot interpellanten när hon pläderar för
              de här ämnena. Jag håller med om att de är viktiga, men vi måste
              få schemat att gå ihop med alla sina olika ämnen. Det vore intressant
              om interpellanten kunde berätta vilka ämnen hon vill prioritera
              ned, och stå för det i den offentliga debatten. Då skulle vi kunna
              diskutera på allvar. Vilka ämnen ska bort från skolan för att
              vi ska kunna prioritera de estetiska ämnena? Hur ska vi lösa det?
            </seg>
            <seg n="230b22b9">
              Alla ämnen som finns i skolans läroplan är viktiga. De oviktiga
              finns inte där. De är bortsållade för länge sedan.
            </seg>
            <seg n="e83463d6">
              Att propagera för ett ämne och säga att det ska öka utan att
              berätta vilka ämnen som ska minska är poänglöst. Jag kan hålla
              med om att ämnet är viktigt, men vi måste få ihop läroplanen i
              skolan.
            </seg>
            <seg n="24871775">
              Interpellanten nämnde en europeisk erfarenhet. I nästan alla
              andra europeiska länder har man renodlade yrkesskolor utan den
              här typen av ämnen. Vi har ett valbart utrymme där alla har rätt
              att välja till dessa ämnen. Det är ämnen som över huvud taget
              inte finns i många andra länder. Jämförelsen med Europa håller
              inte. Vi är mer inne på det spår som interpellanten vill än vad
              huvuddelen av Europa är.
            </seg>
            <seg n="26e40380">
              Skolans kulturella uppdrag är vidare än bara de här ämnena. Det
              är att eleverna lär sig vår gemensamma historia, religionernas
              historia och deras påverkan på vårt samhälle. Det är att elever
              lär sig främmande språk för att i sitt vuxenliv kunna samverka
              med människor från andra länder med annan bakgrund och kultur.
              Många ämnen i skolan, i synnerhet de humanistiska, är till för
              att stärka ett kulturellt bildningsideal i skolan. Det är inte
              bara när man har estetisk verksamhet på schemat som man ägnar
              sig åt kultur. Skolans kulturella uppdrag att föra vårt gemensamma
              kulturella bildningsarv vidare från en generation till nästa är
              så mycket bredare än de här ämnena.
            </seg>
            <seg n="375b4b23">
              De estetiska ämnena är viktiga, och de har stort utrymme i grundskolan.
              Om man väljer till dem får man en omfattande undervisning i dem
              också på gymnasieskolan.
            </seg>
            <seg n="972390f9">
              Jag är glad över den gymnasiereform som den här regeringen har
              genomfört, som de rödgröna partierna röstade emot. I den gymnasiereformen
              har det estetiska programmet blivit betydligt mer populärt. Det
              estetiska programmet är ett av de program som ökar mest i den
              gymnasiereform som har trätt i kraft i år efter alliansregeringens
              beslut. I den rödgröna gymnasieskolan var programmet betydligt
              mindre attraktivt och lockade färre elever.
            </seg>
          </u>
          <note type="speaker" n="f9a41701">
            Anf. 23 TINA EHN (MP):
          </note>
          <u who="tina_ehn_9353b3_w" xml:id="i-fb589fb1761dcca1-2" n="8fc8edcc">
            <seg n="2a68a7d0">
              Herr talman! Jag ska svara på frågan om vilka ämnen som ska prioriteras
              bort. Jag tror inte heller att några ämnen ska prioriteras bort.
            </seg>
            <seg n="481437a3">
              Jag tror inte att man kan trycka in kunskap. Jag tror att kunskap
              är något man själv väljer att ta in. Om man får möjlighet att
              ha alla paletter, även den estetiska, tar man in mer kunskap.
              Det är jag övertygad om. Man lär sig mer, man orkar mer och får
              in mer i sin kropp när man har fler möjligheter. Det är jag ganska
              övertygad om.
            </seg>
            <seg n="ed4cdfc9">
              Jag nämner i min interpellation att kulturens ekonomiska roll
              växer. Enligt den EU-rapport som jag hänvisar till omsätter den
              kulturella och kreativa sektorn mer pengar än både bilindustrin
              och it-industrin. Det är ett klockrent språk som alla förstår.
              Det är svårare att prata om hur viktig kulturen är för människors
              utveckling.
            </seg>
            <seg n="92177c9a">
              Det var en fråga som ministern inte svarade på, nämligen hur
              kompetensen inom den estetiska verksamheten ska vara kvar i skolan.
              Ministern sade att de estetiska linjerna är populära, men i ett
              radioprogram den 21 november talade man om att den nya gymnasiereformen
              innebär att många lärare i estetiska ämnen ställs utanför arbetsmarknaden.
              En som gick fjärde året på musiklärarutbildningen vittnade om
              hur det hade förändrat hennes möjligheter att få jobb i framtiden.
              Även en förbundsledamot från Lärarnas riksförbund hade konstaterat
              i en rapport att antalet anställningar för lärare i estetiska
              ämnen på gymnasiet minskar. Den frågan hänger i luften. Jag skulle
              vilja ha ett utvecklat svar.
            </seg>
          </u>
          <note type="speaker" n="340fa25e">
            Anf. 24 Utbildningsminister JAN BJÖRKLUND (FP):
          </note>
          <u who="jan_bjorklund_statsministerns_stallforetadare_w" xml:id="i-3ebab309385cb784-0" n="0613c977" next="i-9b5ba0c28709c63f-0">
            <seg n="792aff88">
              Herr talman! Det vet inte jag. Det vet inte de. Det vet inte
              interpellanten. Det avgörs ju av hur eleverna väljer. Om det estetiska
              programmet på gymnasieskolan växer för att fler elever söker sig
              dit kommer det att behövas fler lärare där. Om antalet elever
              på programmet sjunker till samma nivå som när de rödgröna styrde
              behövs färre lärare.
            </seg>
            <seg n="9b18d331">
              Vi kan inte utforma gymnasiet efter lärartjänsterna. Det måste
              väl ändå vara tvärtom. Först bestämmer vi vilken gymnasieskola
              vi ska ha och vad eleverna ska lära sig, sedan får lärartjänsterna
              anpassas till hur eleverna väljer. Det motsatta perspektivet kan
              möjligen ett fackförbund för lärare ha, men inte riksdagen. Gymnasiet
              är till för eleverna och inte för lärarna.
            </seg>
            <seg n="4f897e1a">
              Jag uppfattade inte riktigt interpellantens svar. Jag ställde
              frågan: Om man vill prioritera upp det här ämnet, vilket ska då
              prioriteras ned? Då säger interpellanten: Jag ska svara på det.
              Jag tycker att man ska ta in alla paletter.
            </seg>
            <seg n="2a56f3b0">
              Det lät ju bra, men jag uppfattade inte svaret. Är svaret på
              frågan vad som ska prioriteras ned att man ska ta in alla paletter?
              Om jag säger till Skolverket att de ska prioritera upp det här
              ämnet och ta in alla paletter, tror jag att de ställer frågan:
              Vad menas?
            </seg>
            <seg n="182769d5">
              Om ett ämne ska få fler timmar på schemat måste ett annat ämne
              få färre. Det är den målkonflikt vi har.
            </seg>
            <seg n="58cf0884">
              Jag tycker alltid att det är intressant att diskutera att viktiga
              ämnen ska få mer utrymme, men diskussionen blir meningsfull först
              när man samtidigt berättar vilka ämnen som ska krympas. Om man
              inte vill förlänga skoltiden är det ett nollsummespel där man
              måste fördela timmarna mellan olika ämnen. En intressant diskussion
              blir det först när man är beredd att tala om vad man ska dra ned
              på.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="878885b3">
            Ajournering
          </note>
          <note n="dad19384">
            Kammaren beslutade kl. 9.59 på förslag av andre vice talmannen
            att ajournera förhandlingarna i cirka 5 minuter i väntan på att
            justitieminister Beatrice Ask skulle infinna sig i kammaren för
            att lämna svar på interpellationer.
          </note>
          <u who="jan_bjorklund_statsministerns_stallforetadare_w" xml:id="i-9b5ba0c28709c63f-0" n="0613c977" prev="i-3ebab309385cb784-0">
            <seg n="e33eecc9">
              Återupptagna förhandlingar
            </seg>
          </u>
          <note n="3a7fa39e">
            Förhandlingarna återupptogs kl. 10.06.
          </note>
          <note n="883a6061">
            8 § Svar på interpellation 2011/12:153 om förstärkt konsumentskydd
            vid tvist mellan trafikskadad och försäkringsbolag
          </note>
          <note type="speaker" n="1aa5ac98">
            Anf. 25 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-e3385f44ba5d9581-12" n="e9a72f61">
            <seg n="a1441f55">
              Herr talman! Pyry Niemi har frågat mig om jag avser att ta initiativ
              till vissa lagändringar och i så fall när detta ska ske. En ändring
              skulle vara att den rättegångskostnad som en konsument kan förpliktas
              att utge till försäkringsbolag är maximerad till ett halvt basbelopp
              per domstolsinstans. En annan ändring skulle vara att det ska
              gälla ett minsta belopp om 500 000 kronor i alla rättsskyddsförsäkringar
              på den svenska konsumentmarknaden.
            </seg>
            <seg n="fad7c8c7">
              Pyry Niemi pekar på en viktig fråga. Först vill jag dock säga
              att jag inte delar uppfattningen att de svenska rättegångskostnadsreglerna
              skulle stå i strid med internationell rätt på området. När det
              gäller de förhållanden Pyry Niemi lyfter fram bör det understrykas
              att det finns flera möjligheter för en skadelidande att få sin
              sak prövad, utöver att väcka talan vid domstol. Den som drabbats
              av en trafikskada kan till exempel få saken prövad av Trafikskadenämnden.
              Denna prövning är kostnadsfri för den skadelidande. Vid sidan
              av Trafikskadenämnden finns även Personförsäkringsnämnden dit
              en skadelidande i vissa typer av ärenden kan vända sig om han
              eller hon är missnöjd med försäkringsbolagets hantering av ärendet.
              Även denna prövning är kostnadsfri. Dessutom erbjuder vissa försäkringsbolag,
              inom ramen för försäkringsvillkoren, ersättning för ett ombud
              vid skaderegleringen. Om en skadelidande inte är nöjd med vare
              sig försäkringsbolagets eller den aktuella nämndens prövning finns
              möjligheten att väcka talan i domstol. I samband med talans väckande,
              eller redan dessförinnan, kan den skadelidande ansöka om rättshjälp
              eller rättsskydd. En skadelidande har alltså flera möjligheter
              att ta till vara sina rättigheter i ett skadeärende och jag ser
              inget behov av att ändra rättegångskostnadsreglerna.
            </seg>
            <seg n="9d4c3368">
              När det gäller försäkringsvillkor är det min utgångspunkt att
              friheten att avtala om en försäkrings omfattning i grunden gynnar
              den enskilde och bör bestå. Däremot är det naturligtvis viktigt
              att villkoren synliggörs för försäkringstagarkollektivet. Enligt
              försäkringsavtalslagen ska försäkringsbolagen på ett enkelt sätt
              informera kunderna om försäkringsvillkoren innan försäkringen
              meddelas. Dessutom är det viktigt att försäkringstagarna kan jämföra
              bolagens olika villkor. Här har exempelvis Konsumenternas försäkringsbyrå
              en viktig funktion genom att publicera uppgifter om hur ersättningsnivåerna
              i rättsskyddsförsäkringar skiljer sig mellan olika försäkringsbolag.
              Även andra organisationer gör betydelsefulla insatser genom att
              informera om hur olika försäkringsbolag hanterar olika rättssäkerhetsfrågor
              av betydelse för trafikskadade. Jag vill dock inte utesluta att
              det kan krävas andra åtgärder om det är så att försäkringsbolagen
              trots ett kundintresse inte tillhandahåller rättsskyddsförsäkringar
              med högre ersättningsnivåer.
            </seg>
            <seg n="901302f8">
              Jag har diskuterat frågan med representanter för motororganisationen
              FMK och Personskadeförbundet RTP och avser att noggrant följa
              frågan om trafikskadades ställning i försäkringstvister.
            </seg>
          </u>
          <note type="speaker" n="30655ea8">
            Anf. 26 PYRY NIEMI (S):
          </note>
          <u who="pyry_niemi_8ad836_w" xml:id="i-a58faee4d3776dc7-0" n="bfe2661f">
            <seg n="dc0c7d73">
              Herr talman! Jag vill tacka justitieministern för svaret. Jag
              hade önskat ett något större engagemang och intresse från ministern
              och känner att alltför mycket har lämnats obesvarat i denna för
              rättstaten Sverige oerhört angelägna fråga.
            </seg>
            <seg n="4b501b2a">
              Herr talman! Den här interpellationen handlar om den vanliga
              människans rätt att få en rättvis prövning av sin trafikskada.
              I det system som har byggts upp är det den skadelidande som i
              praktiken måste bevisa sin skada samtidigt som motparten, i det
              här fallet försäkringsbolagen, gör allt för att slippa undan utbetalning
              av ersättning till den skadelidande. Det är rent av cyniskt hur
              hårt många försäkringsbolag driver ärenden och finansierar olika
              experter, i de flesta fall läkare, för att vinna målen mot dem
              som drabbats av trafikskador.
            </seg>
            <seg n="c798580f">
              Modellen har också successivt blivit en del av ett förändrat
              samhällsklimat. Den som är stor och stark ska gärna och systematiskt
              gör sitt yttersta för att vinna mot den utsatte, no matter what.
              För den skadelidande, som förutom att han eller hon har skador
              oftast saknar höga inkomster, är en process om att bevisa sin
              skada oftast en mardröm. En av de värsta sakerna en människa får
              utstå är att inte bli trodd att inte bli förstådd. Det kan vara
              både kränkande och slutligen fullständigt tärande när livslågan
              och drömmarna släcks för att några få vinstmaximerande försäkringsbolag
              nyttjar ett system som är långt ifrån fullkomligt och definitivt
              inte rättssäkert.
            </seg>
            <seg n="d7deb4bf">
              Justitieministern säger att hon inte delar uppfattningen att
              de svenska rättegångskostnadsreglerna skulle stå i strid med internationell
              rätt på området. Konsekvenserna är beskrivna i interpellationen.
              Skadade och utblottade medborgare och konsumenter i Sverige riskerar
              alla sina inkomster och värsta fall hus och hem i rättegångskostnader
              för att få saken prövas i rättssamhället Sverige.
            </seg>
            <seg n="732354ca">
              Vidare anser justitieministern att skadelidande har flera möjligheter
              att ta till vara sina rättigheter i ett skadeärende och ser därmed
              inget behov av att ändra rättegångskostnadsreglerna. I det verkliga
              exemplet i interpellationen riskerar den skadelidande 1 miljon
              kronor efter det lilla stöd som rättshjälp eller rättsskydd kan
              utge.
            </seg>
            <seg n="28fe6822">
              Justitieministern ser således inget behov av att svenska medborgare
              och konsumenter ska kunna använda sig av svenskt rättsväsen genom
              domstol. Sverige har ratificerat konventionen om reell access
              to justice, och Sverige har en lagstiftning om rättskyddsdirektiv.
              Reell access to justice handlar inte om att kunna gå till domstol
              för att få sin talan prövad det har alla däremot avstår allt för
              många skadelidande från denna möjlighet eftersom det ekonomiska
              risktagandet är för stort och på gränsen till svindlande för en
              skadelidande som har låg sjukersättning och kanske en familj att
              försörja.
            </seg>
            <seg n="bb5ca022">
              I svaret anger justitieministern att den skadelidande kan gå
              via Trafikskadenämnden för att få sitt ärende prövat. Även Personförsäkringsnämnden
              anges som en möjlig utväg.
            </seg>
            <seg n="df45ca2c">
              Trafikskadenämnden är rådgivande och utgör därmed ingen domstol
              i Europakonventionens mening. Rätten till domstolsprövning uppfylls
              inte genom Trafikskadenämndens prövning, trots att försäkringsgivarna
              i princip alltid följer nämndens utslag.
            </seg>
            <seg n="e5b89a0a">
              För att över huvud taget kunna medverka i den skriftliga prövningen
              i Trafikskadenämnden krävs att konsumenten har djupgående kunskaper
              i skadestånds- och försäkringsrätt. Det har de i princip aldrig.
              Motparten, det vill säga försäkringsbolaget, är den som sammanställer
              underlaget, vilket en icke juridiskt bildad konsument inte kan
              bedöma. Konsumenten tillåts inte berätta sin historia i nämnderna
              eller avge vittnesmål ens om han vill. I exempelvis Trafikskadenämnden
              sitter representanter för försäkringsbranschen, vilka har ett
              eget intresse av att hålla nere kostnaderna för branschen som
              helhet.
            </seg>
            <seg n="4bf6d661">
              Det frivilliga åtagandet enligt vilket försäkringsgivarna kan
              betala kostnader för ombud under skadereglering och eventuell
              prövning i trafikskadenämnden förfogar försäkringsbolaget över.
              De granskar ombudens kostnadsräkningar och bestämmer i vilken
              utsträckning ombuden ska ersättas för sina kostnader.
            </seg>
            <seg n="d56e8606">
              Kan då, justitieministern, det system som vi har anses rättvist
              för den trafikskadade, den som är skadelidande?
            </seg>
          </u>
          <note type="speaker" n="124dc5d0">
            Anf. 27 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-e3385f44ba5d9581-13" n="e9a72f61">
            <seg n="f03f257f">
              Herr talman! Låt mig börja med att säga att det inte råder någon
              tvekan om att detta ofta gäller väldigt komplicerade frågor, frågor
              där den trafikskadade är en svagare part i den meningen att man
              har en skada, ofta mår väldigt dåligt och har stora bekymmer med
              det. Att man då på ett vettigt sätt kan reglera de villkor som
              ska gälla för ersättning är naturligtvis centralt.
            </seg>
            <seg n="e9ea0fa3">
              Det riktas mycket kritik mot Trafikskadenämnden och Personskadenämnden.
              Låt mig dock säga att i många ärenden där två parter tvistar om
              exempelvis vilken rätt till ersättning man ska ha finns inga instanser
              av den här typen över huvud taget. Jag tycker att det ändå är
              viktigt att se Trafikskadenämnden som en instans som syftar till
              att göra försäkringsbolagens bedömningar och prövningar av olika
              ärenden mer enhetliga och sakliga.
            </seg>
            <seg n="26b12488">
              Kritiken från allmänhetens sida går ofta ut på att dessa nämnder
              går försäkringsbolagens ärenden. Det har också kommit kritik från
              Finansinspektionen om att den obligatoriska prövningen i Trafikskadenämnden
              fördröjer handläggningen av skadeärenden. Detta med handläggningstiderna
              kan man naturligtvis se som ett bekymmer. Däremot tror jag att
              det ligger i försäkringstagarnas intresse att bolagen inte hanterar
              den här typen av ärenden styckevis utan att de skaffar sig enhetliga
              och därmed också mer rättssäkra principer, så att människor hanteras
              på lika vis. Det är väsentligt.
            </seg>
            <seg n="b5fb0fa4">
              I de här nämnderna finns också lekmannarepresentanter, och nämnderna
              leds av en erfaren domare. Det finns alltså en ordnad form för
              det.
            </seg>
            <seg n="5d7a140c">
              Detta är en process som föregår det läge då man ska fundera på
              om man ska ta upp saken i en allmän domstol. Om man helt skulle
              frikoppla nämnderna från branschen, vilket en del tycker, skulle
              vi behöva nya förinstanser till tingsrätt och annat, så det tror
              jag inte är en framkomlig väg.
            </seg>
            <seg n="85f7a3b1">
              När det gäller process i domstol måste man alltid väga risken
              att få bära rättegångskostnader mot utsikterna till framgång.
              Vid en domstolsprocess måste som huvudregel den part som förlorar
              betala rättegångskostnaderna, och de är oftast väldigt höga. Det
              är naturligtvis komplicerat.
            </seg>
            <seg n="e7529423">
              I ärenden där medicinsk kompetens och andra har gjort bedömningar
              i flera led och kommit till en viss slutsats är naturligtvis förutsättningarna
              att vinna begränsade, om det hela är riktigt gjort. Det är naturligtvis
              ett bekymmer. Vad jag se som angeläget är att informationen om
              vilka villkor som gäller blir bättre. Men det är en viktig möjlighet
              för människor att kunna väcka talan i domstol, och jag tycker
              inte att man kan ha särskilda regler för olika kategorier. Då
              måste det ändå vara de grundläggande principerna för rättshjälp
              som ska gälla. Det är viktigt.
            </seg>
            <seg n="f6b6c2b0">
              Jag tror alltså att vi har ett ganska genomarbetat och strukturerat
              system för prövning av den här typen av ärenden. Sedan ligger
              det i sakens natur att ingen part som förlorar någonsin kommer
              att vara nöjd, men det faktum att man prövar de här komplicerade
              frågorna i flera led är naturligtvis en fördel för den skadelidande.
            </seg>
          </u>
          <note type="speaker" n="fb75a3d7">
            Anf. 28 PYRY NIEMI (S):
          </note>
          <u who="pyry_niemi_8ad836_w" xml:id="i-a58faee4d3776dc7-1" n="bfe2661f">
            <seg n="0fedaaaa">
              Herr talman! Rättshjälp är enligt lag helt undantagen från personskadereglering
              vid trafikskada. Talan vid domstol måste vara väckt för att rättshjälp
              ska kunna beviljas i dessa mål. Detta rimmar illa med Europakonventionen,
              som ger rätt till ombud då tvist uppstått. Tvist uppstår när försäkringsbolaget
              tagit ställning i skaderegleringsärendet. Vem ska finansiera kostnaden
              för att ett ombud går igenom handlingar från skaderegleringen,
              bedömer kostnadsrisker med att stämma och så vidare? Vem ska ge
              det stödet till den skadelidande om den skadelidande saknar medel
              och inte ens har inkomster att betala ersättning till det juridiska
              ombud som han eller hon vill använda?
            </seg>
            <seg n="95c07d3a">
              Det ojämlika partsförhållandet är ett problem då försäkringsbolaget
              har mindre att förlora på att överklaga domslut där de är tappande
              part medan den skadelidande privatpersonen kan riskera personlig
              konkurs på grund av egna och motpartens rättegångskostnader. Detta
              måste ombuden upplysa om inför en eventuell stämning, varför många
              lägger sig trots att det finns goda skäl till domstolsprövning.
              Anser justitieministern inte att det är ett problem om flertalet
              skadelidande avstår från att föra sin talan vid domstol?
            </seg>
            <seg n="f9d92dfe">
              Justitieministern säger att hon inte utesluter att det kan krävas
              andra åtgärder om det är så att försäkringsbolagen trots ett kundintresse
              inte tillhandahåller rättsskyddsförsäkringar med högre ersättningsnivåer.
              Min motfråga blir då: Vilka åtgärder?
            </seg>
            <seg n="88b0bf23">
              Slutligen säger justitieministern att hon har diskuterat frågan
              med representanter för motororganisationen FMK och Personskadeförbundet
              RTP och avser att noggrant följa frågan om trafikskadades ställning
              i försäkringstvister. Vad har organisationen och förbundet informerat
              justitieministern om? Har de meddelat att de är nöjda med dagens
              system?
            </seg>
            <seg n="1ec6efdd">
              Det kan vara uppemot så många som ett hundratal personskadeprocesser
              per år i Sverige. Det finns ingen tydlig statistik, men det är
              ändå en rimlig uppskattning. De som inte vågar begära sin sak
              prövad när de blir felbehandlade kan nog uppskattas till minst
              det tiodubbla. Av dem går många miste som sin livslånga försörjning
              på grund av Sveriges systemfel i saken.
            </seg>
            <seg n="25cd5cbe">
              Systemfelet är enligt mig så allvarligt att nästa steg borde
              vara ett prova något av fallen på europeisk nivå, om det nu är
              möjligt, för att testa i fall Sverige verkligen uppfyller reell
              access to justice för dem som drabbats av trafikskador.
            </seg>
            <seg n="7bcc1954">
              Whiplashorganisationerna kan vittna om rent förfärliga berättelser,
              mitt i välfärdslandet Sverige, som borde få justitieministern
              att åtminstone lätta på garden och inse hur illa utsatta människor
              kan bli behandlade i ett modernt rättssamhälle som Sverige. Jag
              anser att justitieministern fortfarande inte gett svaret på frågan
              om att ändra på reglerna precis som jag angett.
            </seg>
            <seg n="8729e5bb">
              Förslagen i det här fallet skulle i praktiken innebära att försäkringsbranschen
              tvingas handlägga skadeståndsanspråk både seriöst, snabbt och
              med måtta eftersom alternativet helt enkelt är att Sveriges konsumenter
              till skillnad från i dag kan begära domstolsprövning om inte bolagen
              sköter sig. Nuvarande system är synnerligen orättvist för svenska
              konsumenter och ovärdigt ett rättssamhälle. Det är också på sikt
              förödande för hela försäkringsbranschens trovärdighet och funktion.
              Några offentliga kostnader för detta förslag uppkommer inte utan
              dessa fördelas på försäkringskollektivet.
            </seg>
            <seg n="799c29ae">
              Det krävs mycket politiskt mod för att våga trotsa starka ekonomiska
              intressen. Försäkringsbolagens image och trovärdighet står på
              spel. Men så länge som alltför få politiker driver frågan objektivt
              med utgångspunkten att skapa ett rättssystem som i verklig mening
              ger de skadelidande rätten till en ekonomiskt rimlig och rättvis
              prövning, reell access to justice, blir försäkringsbolagens rättigheter
              större. Det är just för att de har den ekonomiska möjligheten
              att döma och bedöma kring de skadelidandes rätt till en rimlig
              och rättvis ersättning utifrån sina skador.
            </seg>
            <seg n="52af6ca5">
              Därför blir frågan så fundamentalt viktig. Det handlar om Davids
              kamp mot Goliat. Tack och lov finns det ett antal advokater, läkare
              och inte minst whiplashorganisationer och andra medverkande som
              har modet och orken att utmana ett system som drivs av helt fel
              ingångsvärden.
            </seg>
            <seg n="a2b4852c">
              Min fråga till justitieministern inför nästa inlägg är: Kommer
              du att följa mina förslag? Kommer du att göra någon rimlig utredning
              för att förändra systemet?
            </seg>
          </u>
          <note type="speaker" n="a2ce7ad7">
            Anf. 29 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-e3385f44ba5d9581-14" n="e9a72f61">
            <seg n="574e9d5a">
              Herr talman! Svaret på den sista frågan är att jag följer frågorna
              ganska noga, och skälet är uppenbart. Jag ser att det finns enskilda
              personer som far illa. Men att därifrån omedelbart dra slutsatsen
              att vi har fel struktur och regelverk kan jag inte göra. Jag måste
              analysera det noga och följa debatten.
            </seg>
            <seg n="f5a282de">
              Man ska också vara noggrann med att inte göra förändringar i
              systemet utan att analysera konsekvenserna. Det är nödvändigt.
              Det finns självklart ett intresse för dessa frågor. Det har också
              i riksdagens olika utskott i olika sammanhang hanterats frågor
              som rör försäkringsrörelselagen, villkor för försäkringar och
              annat.
            </seg>
            <seg n="08ada65c">
              Det har varit uppenbart i flera slutsatser att man också från
              riksdagens sida tyckt att det finns skäl att inte ändra eller
              reglera i detaljer möjligheten att frivilligt teckna försäkringar
              och att ha en bredd i detta.
            </seg>
            <seg n="2b89c4c7">
              Det finns kritik mot rättsskyddsförsäkringarna. Många har i sin
              hemförsäkring ett visst rättsskydd som ska hjälpa till om man
              behöver föra sin talan i den här typen av ärenden. Den kritik
              som har funnits är framför allt att man har diskuterat takbeloppen.
              Man tycker att ersättningsnivåerna är för låga.
            </seg>
            <seg n="9573ba4e">
              Normalt ligger taket på 150 000200 000 kronor. Det varierar lite
              grann. Självrisken är för hög för många människor. Den ligger
              ofta på 2025-procentsnivån. Skälet till att vi har dessa begränsningar
              är att om vi skulle sänka dem väldigt mycket innebär det en risk
              för att människor i onödan skulle driva processer. Det vill man
              motverka.
            </seg>
            <seg n="0e82ad1e">
              Det är hela tiden ett balanstänkande. Det gäller att se till
              att det finns möjligheter men ändå inte inbjuda till onödiga prövningar.
              Det ligger i sakens natur att den som inte får gehör för sina
              synpunkter alltid kommer att tycka att det finns behov av att
              pröva det hela igen. Man vill inte i onödan dra i gång processer
              för att hantera det.
            </seg>
            <seg n="26c5c3ef">
              Däremot har det diskuterats om det finns anledning för politiken
              att gå in och sätta regler för skälighet när det gäller försäkringsvillkor
              och så vidare. I tidigare regelverk fanns det sådana regler, men
              de togs bort. Det var inte den nuvarande regeringen som gjorde
              det. Motivet var just att främja konkurrens och utveckling i försäkringsbranschen.
            </seg>
            <seg n="9d1a7e57">
              Fördelarna med att ta bort regelverken motiverades med att det
              fanns möjligt att civilrättsligt arbeta med frågorna. Dagens lagstiftning
              innebär därför att vi inte har detaljreglering av försäkringsavtal.
            </seg>
            <seg n="188081fb">
              Det som är bekymret med rättsskyddsförsäkringarna är frågan om
              nivåerna. De måste alltid diskuteras. Men man ska komma ihåg att
              i den stund man bestämmer sig för generösare ersättningsnivåer
              på detta område leder det för det första till att försäkringstagarkollektivet
              vår bära kostnaderna för detta. Det finns ett intresse av att
              hålla nere kostnaderna för försäkringar rent allmänt.
            </seg>
            <seg n="4bbd6d3f">
              För det andra kan det innebära man trots att det finns skäl att
              tro att det inte finns möjlighet till framgång lockas att gå in
              i den typen av förhandlingar. Det är balansfrågor, och de är komplicerade
              och måste analyseras väldigt noga. Jag är inte beredd att säga
              att de förslag som Pyry Niemi har lagt fram är de korrekta eller
              riktiga i dagsläget.
            </seg>
            <seg n="460ae06c">
              Jag följer de enskilda ärendena och de frågeställningar som diskuteras
              väldigt noggrant. Självklart ska vi ha ett bra skydd för den som
              skadas i trafiken också i Sverige.
            </seg>
          </u>
          <note type="speaker" n="5150bdc7">
            Anf. 30 PYRY NIEMI (S):
          </note>
          <u who="pyry_niemi_8ad836_w" xml:id="i-a58faee4d3776dc7-2" n="bfe2661f">
            <seg n="87bd71f6">
              Herr talman! I ett solidariskt rättssamhälle tar vi hand om varandra.
              Vi sänker inte varandra. Det borde också vara drivkrafterna inom
              försäkringskollektivet och inom rättsväsendet. Rätten till en
              rättvis prövning utan alltför stor ekonomisk risk torde vara grundläggande.
              En människa betalar sin försäkring för att ha ett skydd i fall
              något oförutsett händer.
            </seg>
            <seg n="cb6a4060">
              Det är ett ekonomiskt åtagande mellan två parter. Det finns aldrig
              några garantier för att den ena parten, den som skadats eller
              drabbats, ska få ut någon ersättning. Men varje fall måste få
              en rättvis prövning. Så fungerar det inte i dag för många trafikskadade.
            </seg>
            <seg n="5e36e460">
              Jag är djupt bekymrad över moralen i hela den här processen.
              Jag säger inte att det var bättre förr. Jag konstaterar bara att
              det borde vara bättre i dagens upplysta samhälle, men så är det
              inte. Girighet och vinstintressen och ibland ren okunskap och
              fördomar går före rättvisa och omtanke. Det är oroande.
            </seg>
            <seg n="91ac67ab">
              Herr talman! Det är också oroande att jag som riksdagsledamot
              tvingas skriva en interpellation i nämnda ärende. Hur har det
              kunnat bli så här? Finns det andra krafter som styr rättssamhället
              Sverige? Är vi, för både justitieministern och jag kan drabbas
              av olyckor, i händerna på vinstmaximerande bolag vars syfte är
              att så långt som möjligt undvika att betala ut ersättningar när
              vi drabbats av skador? Jag säger inte att det gäller alla bolag,
              men det finns väldigt tydliga exempel på att det förekommer hos
              många.
            </seg>
            <seg n="879288a5">
              En person som drabbas av den här typen av skada och har en låg
              sjukersättning tvingas i värsta fall att utsätta hela sin ekonomi
              för en stor ekonomisk risk när den eventuellt tvingas till domstol.
              Är det värdigt ett rättssamhälle att den människan ska utsättas
              för extra lidande och extra prövningar?
            </seg>
            <seg n="74c58f9b">
              Den människan har fullt upp med att kanske rehabilitera sin skada
              och överleva vardagen. Samtidigt tvingas den att kanske inte bli
              trodd om sin skadediagnos av försäkringsbolag och Trafikskadenämnden.
              Det måste få ett slut. Jag vädjar till justitieministern att ta
              mina frågor och förslag på allvar och göra någonting åt det.
            </seg>
          </u>
          <note type="speaker" n="67b0679f">
            Anf. 31 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-e3385f44ba5d9581-15" n="e9a72f61">
            <seg n="143f1b2f">
              Herr talman! Jag konstaterar att den som är trafikskadad har
              fullt upp med att rehabiliteras från den skadan och överleva med
              de skador som en olycka kan ha gett. Det är viktigt att försäkringsreglerna
              är sådana att man får ut de ersättningar som behövs och att det
              prövas.
            </seg>
            <seg n="b706b2e8">
              Nu säger Pyry Niemi att det finns tillräckligt många exempel
              på att man får använda all sin kraft och ändå inte får en rättvis
              prövning. Det är en väldigt allvarlig anklagelse.
            </seg>
            <seg n="8b8ee449">
              När man då tittar på hur systemet faktiskt ser ut måste jag ändå
              påpeka att det faktum att det finns trafikskadenämnd och personskadereglering
              inte innebär att försäkringsbolaget ensamt står som Goliat mot
              David. Det innebär en prövning där man söker rimliga och enhetliga
              bedömningar i medicinska frågor. Det är inte alltid lätt.
            </seg>
            <seg n="bea59c51">
              I nämnderna finns representanter för olika intressen även om
              de finns inom ramen för försäkringsbolagen. Det faktum att just
              denna typ av möjlighet att kostnadsfritt väcka sin talan finns
              i nämnderna innebär att man erbjuder en första second opinion
              i en bedömning som har gjorts. Det är viktigt.
            </seg>
            <seg n="d775a0ab">
              Längst ut i systemet finns det som vi alla är hänvisade till,
              nämligen möjligheten att gå till domstol när vi inte kan slita
              en tvist. Då är reglerna enhetliga, och jag menar att de också
              är rättssäkra.
            </seg>
            <seg n="6b79ddae">
              Däremot är kraven ganska höga för att man ska kunna få ut ersättningar.
              Det är därför vi har försäkringar där rättshjälpen ofta finns
              med. Jag tycker att det är där man måste rikta in sig på att se
              om man ligger på en rimlig nivå och om man har möjlighet att få
              tillräcklig hjälp för att den vägen kunna få ett beslut som är
              riktigt och rätt.
            </seg>
            <seg n="42111757">
              Jag tror att vi har ett gemensamt intresse av att hitta en bra
              form. Det är också därför regeringen noga följer dessa ärenden.
              Men jag har inte i dag fått några argument som pekar på att nuvarande
              system skulle vara dåligt. Jag har inte heller fått några förslag
              som innebär väsentliga förbättringar som helhet.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="fe2a92f1">
            9 § Svar på interpellation 2011/12:157 om häkte till Halland
          </note>
          <note type="speaker" n="dc93fa8d">
            Anf. 32 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-e3385f44ba5d9581-16" n="e9a72f61">
            <seg n="953b8894">
              Herr talman! Hans Hoff har frågat mig om jag avser att verka
              för att Halland får ett häkte och när det i så fall blir.
            </seg>
            <seg n="2618cb5b">
              Regeringen har genom rekordstora satsningar förstärkt rättsväsendet.
              För Kriminalvårdens del har regeringen under de senaste två mandatperioderna
              höjt anslaget med närmare 30 procent, från ca 5,7 miljarder kronor
              2006 till 7,4 miljarder kronor 2011. Under samma period har antalet
              intagna varit i princip oförändrat. Mot den bakgrunden är förutsättningarna
              att bedriva en säker och effektiv kriminalvård i hela landet goda.
            </seg>
            <seg n="48771141">
              Det är Kriminalvården som har ansvar för lokalförsörjningen inom
              de ekonomiska ramar som riksdag och regering bestämmer. I Kriminalvårdens
              instruktion anges bland annat att häktesorganisationen ska vara
              utformad så att den främjar ett effektivt samarbete med övriga
              myndigheter inom rättsväsendet.
            </seg>
            <seg n="e0c702cd">
              Halland är, som påpekas i interpellationen, i dag det enda län
              som saknar häktesplatser. När någon i länet häktas sker transport
              vanligtvis till häktet i Göteborg eller till Helsingborg.
            </seg>
            <seg n="aacb2cc9">
              Såväl Kriminalvården som polisen ser att det finns behov av häktesplatser
              i Halland. Myndigheterna utreder nu förutsättningarna för inrättande
              av ett antal häktesplatser i Halmstad. Jag utgår från att Kriminalvården
              och polisen därefter gör de val som bäst tillgodoser de krav på
              effektivitet som ställs på myndigheterna och på rättsväsendet
              som helhet.
            </seg>
          </u>
          <note type="speaker" n="dc20f57b">
            Anf. 33 HANS HOFF (S):
          </note>
          <u who="hans_hoff_9c10ba_w" xml:id="i-d1d4ab5e62362949-0" n="1aee08dc">
            <seg n="0c88f233">
              Herr talman! Jag tackar ministern för svaret. Frågan som vi nu
              debatterar är av stor betydelse för mitt hemlän. Jag vill också
              understryka att frågan engagerar alla politiker i alla partier
              såväl i riksdagen som i kommunerna.
            </seg>
            <seg n="565de45e">
              Halland är Sveriges sjunde största län. Halland är, precis som
              justitieministern sade, det enda län som inte har ett häkte. Det
              skapar enormt stora kostnader och problem för hela rättsväsendet
              i Halland att det inte finns något häkte där. Landets polisledning,
              Kriminalvården och inte minst justitieministern själv är sedan
              lång tid mycket väl insatta i den ohållbara situationen.
            </seg>
            <seg n="1000a118">
              Detta är ingen rättvisefråga. Då alla andra har ett häkte måste
              också Halland ha ett det är inte detta det handlar om. Det handlar
              om att använda rättsväsendets resurser på ett sådant sätt som
              riksdagen har beslutat att de ska användas. I förra veckan fick
              justitieministern ett brev undertecknat av landshövdingen och
              samtliga kommunstyrelseordförande i länet. I brevet beskrivs den
              situation som i dag råder och att en lösning på kort sikt skulle
              kunna vara att tillfälligt öppna det häkte som förra året lades
              ned i Halmstad. Det understryks också i brevet att detta inte
              är någon lösning på lång sikt och att det behövs en permanent
              häkte i länet. Men det löser den nu akuta situationen.
            </seg>
            <seg n="cb339fec">
              Vad är det då som är så besvärligt, och varför ligger vi på som
              vi gör i frågan? Jag ska beskriva hur det är i dag. Drygt 200
              personer häktas varje år i länet. När en person eller fler häktas
              börjar Hallandspolisens arbete. Först handlar det om att hitta
              en eller flera häktesplatser. Polisen ringer först till häktena
              i Göteborg och Helsingborg. Oftast finns där inga platser, utan
              polisen får fortsätta leta runt omkring i hela södra Sverige i
              Ystad, Karlskrona, Karlstad, Jönköping och Borås. Sedan ska den
              eller de häktade köras till häktet i en polisbil med två poliser.
              När tre personer häktas samtidigt har det hänt att tre polisbilar
              med två poliser i varje bil sammantaget tre polisbilar och sex
              poliser transporterar häktade. Detta är uppdrag som kan ta nästan
              en hel dag att utföra då resan tur och retur kan handla om 2030
              mil. Sedan är det polisens utredare som ska sätta sig i bilen
              och köra 2030 mil för att genomföra förhör. Därefter är det försvarsadvokaternas
              som ska sätta sig i bilen och köra 2030 mil för att träffa de
              häktade.
            </seg>
            <seg n="58fc9902">
              Kostnaderna är enorma. Inte minst försvarsadvokaternas kostnader
              blir mycket stora. Polisens kostnader för övertid blir stora.
              Rättssäkerheten hotas också på ett sätt, då ytterligare ett polisförhör
              innebär många timmar i bilen för polisens utredare.
            </seg>
            <seg n="1c10d196">
              Resurserna används helt fel. I stället för att förebygga och
              utreda brott används stora resurser till att man sitter i bilen
              och kör runt i hela södra Sverige.
            </seg>
            <seg n="6eb63d11">
              I det svar jag har fått från justitieministern sägs att frågan
              nu utreds av Kriminalvården. Det kan ju verka förhoppningsfullt.
              Samtidigt kan man läsa på Kriminalvårdens hemsida, daterat den
              9 november, att Kriminalvården har stora underskott i sin budget.
              Kriminalvården skriver på sin hemsida att de under 2012 måste
              spara nästan 500 miljoner kronor. De skriver vidare på sin hemsida
              att de under 2012 måste spara 280 miljoner kronor även om de skulle
              använda sin checkkredit. Kriminalvården konstaterar vidare att
              detta innebär att de sannolikt måste lägga ned några anstalter
              och något häkte.
            </seg>
            <seg n="81a0e906">
              Herr talman! Mot den bakgrunden och det svar jag har fått vill
              jag ha ett klart besked från justitieministern: Kommer Halland
              att få ett häkte, eller ska polisens resurser även framgent användas
              på ett felaktigt sätt?
            </seg>
          </u>
          <note type="speaker" n="dc43cabb">
            Anf. 34 OLA JOHANSSON (C):
          </note>
          <u who="ola_johansson_b1b08d_w" xml:id="i-b43e2bf66d126c1b-0" n="170aabab">
            <seg n="603d7bd2">
              Herr talman! Också jag vill tacka justitieministern för det svar
              vi har fått. Tack också till Hans Hoff för att du har ställt interpellationen
              så att vi kunde få ta del av detta svar i dag! Jag delar till
              fullo synen i din problembeskrivning.
            </seg>
            <seg n="ea0a53a1">
              Svaret är viktigt för Hallands invånare, och för polis- och åklagarmyndighet
              inger det trots allt goda förhoppningar.
            </seg>
            <seg n="de559bef">
              Att svaret blev vad det blev visar väl att våra gemensamma ansträngningar
              inte har varit helt förgäves. Jag tänker på alla skrivelser, studiebesök
              och uppvaktningar som på ett sakligt och övertygande sätt har
              bidragit till att ge en bild av hur läget ser ut i Halland det
              enda län i landet som saknar ett eget häkte.
            </seg>
            <seg n="c0359be8">
              Mot bakgrund av den situation som polismyndigheten beskriver
              är häktesplatser i Halland något som behövs, både för att minska
              de olägenheter som Hans Hoff beskriver och för att avsevärt förbättra
              resursutnyttjandet inom myndigheterna och rättsväsendet som helhet.
            </seg>
            <seg n="cbaf357b">
              En ansvarsfull politik innebär att man använder de ekonomiska
              resurser som finns på bästa sätt. Besparingar ska inte göras så
              att kostnader uppstår någon annanstans.
            </seg>
            <seg n="bc7f2bbf">
              I Halland har de senaste tre åren mellan 200 och 250 personer
              suttit häktade varje år. Länspolismästaren berättar för oss att
              det vid ett tillfälle i våras fanns 23 personer samtidigt häktade
              i länet. Det fanns fyra i Karlskrona, två i Kristianstad, sex
              i Borås, sex i Göteborg, två i Växjö, en i vardera Mariestad och
              på Skogomeanstalten samt en som var under placering, det vill
              säga att man inte visste var man skulle göra av vederbörande.
              Häktena i Ystad och Malmö har, som Hans Hoff nämnde, också använts
              för hallänningar.
            </seg>
            <seg n="d044ca89">
              När Kriminalvårdens transporttjänst har kapacitetsproblem måste
              polispatruller från olika delar av länet kommenderas, ibland på
              övertid, vilket kostar mer, för att köra häktade mellan de här
              olika orterna och tingsrätterna i Halmstad och Varberg. Under
              ett dygn, den 30 mars i år, körde tre polispatruller sammanlagt
              20 timmar i bil. De här timmarna hade gjort betydligt bättre nytta
              i länet. Lägg därtill olägenheterna för de häktades anhöriga och
              för utredare, jurister och biträden som måste göra dessa resor
              i samband med utredningar och förhör. Jag vill inte på något sätt
              förringa de här personernas kompetens och utbildningsnivå, men
              man kan ju tycka att deras dyra arbetstid borde användas på ett
              bättre sätt än till att sitta bakom ratten i en bil.
            </seg>
            <seg n="61a74017">
              All den här informationen har jag tagit del av när jag i september,
              tillsammans med justitieutskottets vice ordförande Johan Linander
              från Centerpartiet och kommunstyrelsens ordförande i Hylte Lennart
              Ohlsson tillika från Centerpartiet, besökte Polismyndigheten i
              Halland.
            </seg>
            <seg n="f65d38fe">
              Utöver mitt tack till justitieministern och till ledamoten Hans
              Hoff vill jag också tacka länspolismästare Klas Johansson i Halland
              och hans medarbetare samt Johan Linander för deras sätt att framföra
              fakta till dem som har möjlighet att påverka Kriminalvården att
              förändra situationen i Halland.
            </seg>
          </u>
          <note type="speaker" n="a9bdb101">
            Anf. 35 JAN ERTSBORN (FP):
          </note>
          <u who="jan_ertsborn_22992b_w" xml:id="i-a23349d84cb54689-0" n="a97b786a">
            <seg n="1abb2a5b">
              Herr talman! Jag vill också inleda med att tacka justitieministern
              för det svar som vi har fått på den här interpellationen. Jag
              upplever att dörren har öppnats för att vi ska kunna få lite bättre
              förhållanden nere i Halland.
            </seg>
            <seg n="becc2fdb">
              För min del är detta en mycket långvarig fråga. Jag har sysslat
              med den sedan jag kom till riksdagen, men jag har dessutom sysslat
              med de här problemen tidigare under 1980- och 1990-talet då jag
              hade uppdrag som offentlig försvarare i Halland. Då var situationen
              inte så illa som den är nu. Då placerades nästan alla häktade
              i Göteborg, och det var i alla fall ett rimligt avstånd för poliser
              och försvarare och för Kriminalvården som skulle transportera
              folk till Varberg och Halmstad.
            </seg>
            <seg n="dd3cd972">
              Den akuta situationen har uppstått efter sommaren 2010 då Kriminalvården
              beslutade att lägga ned det tillfälliga häktet i Halmstad. Man
              kan säkert ha många synpunkter på hur det fungerade med de arrestlokaler
              som finns i polishuset i Halmstad, men det fungerade i alla fall
              mycket bättre än hur det har fungerat därefter, för därefter är
              det egentligen ett ganska förskräckligt scenario som har uppstått.
            </seg>
            <seg n="c02b9a1f">
              Jag kan, precis som mina meddebattörer, se hur de ekonomiska
              resurserna används på fel sätt. Man kan också föra in frågan om
              miljöhänsyn med alla dessa transporter.
            </seg>
            <seg n="b2e80203">
              Men jag tycker framför allt att det här handlar om rättssäkerhet.
              Jag tror att rättssäkerheten är i fara. Som försvarare och som
              utredande polis måste man tänka sig för både en och två gånger
              innan man gör de här resorna. Jag tror att det därför genomförs
              ett mindre antal förhör och mindre väl förberedda huvudförhandlingar
              i Halland i den här situationen där man måste åka så långt. Jag
              har fått tydliga tecken, framför allt från mina advokatkolleger,
              om att man inte kan åka flera gånger till Jönköping, Mariestad
              eller någon annanstans för att träffa sin klient.
            </seg>
            <seg n="3fe906aa">
              Man ska också tänka på att de här häktade personerna som regel
              har fulla restriktioner, det vill säga de får inte ta del av massmedier
              på något vis. De får kanske inte träffa någon av sina släktingar
              under loppet av ett ganska stort antal veckor. Där fyller både
              polisförhören och kanske framför allt försvararens besök även
              en social funktion som jag tycker att man inte ska bortse ifrån.
            </seg>
            <seg n="9df4ff11">
              Det har sedan lång tid tillbaka funnits möjligheter att bygga
              ett häkte i Halmstad. Man reserverade möjligheter till detta i
              anslutning till den kriminalvårdsanstalt som finns i Halmstads
              kommun ute i Söndrum. Om man byggde ett häkte där skulle man också
              kunna utnyttja möjligheten till gemensamma bevakningsresurser,
              vilket givetvis behövs för en sådan här verksamhet.
            </seg>
            <seg n="63a456eb">
              Jag tycker att dörren har öppnats, och det är oerhört positivt.
              Jag vill avslutningsvis säga att det är en ny linje från Kriminalvårdens
              sida om man tar det här steget. Jag tillskrev nämligen Kriminalvården
              i våras, och jag fick ett svar den 20 juni 2011. Jag vill gärna
              läsa upp det: Kriminalvården beslutade den 16 maj 2011 om en reviderad
              långsiktig lokalförsörjningsplan. Den omfattar de närmaste tio
              åren. Det finns inte några tankar inom Kriminalvården att under
              dessa år anlägga ett nytt häkte i Halmstad.
            </seg>
            <seg n="2d5ac3d9">
              Med det beskedet blev jag naturligtvis jättebekymrad. När jag
              nu ser att justitieministern tar tag i frågan och uppenbarligen
              har kontakter med Kriminalvården och polisen och jag är helt övertygad
              om att justitieministern kan den här frågan mycket väl ser jag
              positivt på att den här öppnade dörren också ska leda till ett
              bättre resultat för oss nere i Halland.
            </seg>
          </u>
          <note type="speaker" n="6dc2b63a">
            Anf. 36 JENNY PETERSSON (M):
          </note>
          <u who="jenny_petersson_3ee78b_w" xml:id="i-9f1a7c516ce4106c-0" n="519862f7">
            <seg n="2939926a">
              Herr talman! Låt mig också börja med att säga att Halland är
              fantastiskt. Vi passerade nyligen 300 000 invånare. Vi är ett
              län som växer. Den här debatten handlar om ett häkte till Halland.
              Precis som justitieministern sade har Moderaterna och Alliansen
              genomfört stora satsningar på rättsväsendet. Ett tryggare samhälle
              skapas inte i en handvändning. Det krävs en helhetssyn, och många
              delar ingår i detta. Det handlar om allt från synliga poliser
              till ett fungerande rättsväsen. Jag är stolt över det arbete som
              Alliansen har gjort sedan maktskiftet. Antalet poliser har ökat
              kraftigt. Det finns 20 000 poliser i Sverige i medborgarnas och
              samhällets tjänst.
            </seg>
            <seg n="034a1d9e">
              Nyligen träffade jag Polismyndigheten i Halland. Jag fick uppgift
              om att det finns 780 anställda. 569 av dessa är poliser och resten
              civilanställda. Med fler poliser kan fler brott utredas och fler
              gärningsmän ställas inför rätta. Detta kräver i sin tur att det
              finns resurser för att behandla en ökad mängd ärenden. Hela kedjan
              måste fungera och flaskhalsar måste förebyggas för att man ska
              få en snabb och rättssäker hantering.
            </seg>
            <seg n="e9078927">
              I polishuset i Halmstad har det under fem års tid funnits ett
              tillfälligt häkte med tolv platser. Häktet i Halmstad stängde
              2010, och Halland blev därmed det enda län som saknar ett eget
              häkte. Avsaknaden av ett häkte har inneburit att stora delar av
              Hallands polisresurser används för att transportera de häktade
              till andra län, i vissa fall till Göteborg, Helsingborg, Karlskrona
              eller Karlstad. Detta kan inte vara det bästa sättet att använda
              våra polisiära resurser.
            </seg>
            <seg n="77938cdf">
              Moderaterna är ett lyssnade parti. Vi tar problem som människor
              upplever i sin vardag på allvar. Vi tar ansvar för hela Sverige.
              Det är ett faktum att avsaknad av ett häkte i Halland gör att
              dyrbara polisiära resurser låses upp för långväga transporter,
              och detta riskerar att leda till andra konsekvenser i det mycket
              viktiga inledande arbetet under häktestiden. Det är av stor vikt
              att dessa problem tas på allvar och att en lösning kan nås. Jag
              vill därför poängtera att avsaknaden av ett häkte i Halland snarast
              måste få en lösning. Det ligger i linje med den politik som Moderaterna
              och Alliansen bedriver för att trygga ett samhälle för alla medborgare.
              Det ligger i linje med vårt mål att ta ansvar för hela Sverige.
            </seg>
          </u>
          <note type="speaker" n="ca1526f1">
            Anf. 37 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-e3385f44ba5d9581-17" n="e9a72f61">
            <seg n="61669dc3">
              Herr talman! Jag tackar för många synpunkter och inte minst för
              beskrivningen från Hans Hoff av transporterna i rättsväsendet
              och vad de leder till. Det stärker mig i min uppfattning att regeringens
              krav på att myndigheterna ska samverka så att man totalt utnyttjar
              resurser effektivt är rätt linje. Vi har varit tuffa i det eftersom
              regeringen ärvt en organisation och kultur som innebär att allt
              sköts i form av stuprörsmodeller. Det betyder att man inte tittar
              över staketet för att se vad som händer på andra sidan när man
              fattar sina beslut. Det i sin tur leder till att när man gör förändringar
              flyttas kostnader och problem ofta till någon annan. Det är feltänkt,
              och vi har försökt agera på olika sätt för att få genomslag för
              en mer holistisk syn på hur man ska arbeta med effektiviseringar
              och annat.
            </seg>
            <seg n="9c18ee73">
              Det andra jag vill ta upp är det självklara, att regeringen inte
              har någon sedelpress. Vi kan inte bara göra önskelistor och säga
              att nu behövs det och det. Det finns anledning att påpeka att
              Kriminalvården har fått ett ökat anslag på 30 procent sedan 2006,
              och vi har ett oförändrat antal intagna. Det ger, åtminstone enligt
              min mening, myndigheten hyfsade förutsättningar att ta ansvar
              för att få en organisering av sin verksamhet som stämmer överens
              med de övergripande anvisningarna och därmed också kunna se till
              helheten och samverkan med andra myndigheter. Det är oerhört viktigt.
            </seg>
            <seg n="4f40e9d2">
              Den information som jag i dag har är att polisen och Kriminalvården
              diskuterar de problem som finns i Halmstad med omnejd. Låt mig
              säga att det inte är länet i första hand jag bryr mig om, för
              länsgränser kan flyttas fram och tillbaka. Däremot finns det avstånd.
              Det är åtta mil till Helsingborg och tretton till Göteborg och
              Växjö. Det är ganska långa sträckor, och om det blir stor belastning
              tar det mycket tid och resurser, vilket man måste väga in. Det
              är viktigare för mig än själva länsfrågan.
            </seg>
            <seg n="7894960d">
              Min och regeringens uppfattning är att detta är en fråga som
              måste hanteras av de berörda myndigheterna. De bör samverka så
              att problem och kostnader inte flyttas mellan myndigheterna. I
              stället måste man lösa problemen. Det är riktigt, som tidigare
              påpekades, att den stora kritiken framför allt kommit sedan de
              tolv tillfälliga häktesplatser som fanns under en period stängdes.
              Det finns förstås alltid önskemål om att häktena borde vara finare
              och bättre och utformade på olika sätt. Det finns alltid långa
              önskelistor, men det kanske var synd att man landade i det beslutet.
              Nu får man titta på detta, och det görs också vad jag förstår,
              vilket är bra.
            </seg>
            <seg n="aaa015fa">
              Jag kommer att fortsätta att driva linjen att man ska använda
              resurserna effektivt och samverka. Jag har inget intresse av att
              våra poliser i onödan ägnar sig åt transporter, självklart inte.
              Däremot kommer jag inte att föreslå att vare sig riksdag eller
              regering ska fatta beslut om var vi ska ha anstalter, häkten eller
              vad det nu gäller, utan de ansvariga myndigheterna måste ta ansvaret
              för organisationen och den detaljerade medelsanvändningen. Regeringen
              har levererat resurser och även krav på samverkan och ett effektivt
              utnyttjande av de pengar de fått.
            </seg>
          </u>
          <note type="speaker" n="8dcbe29f">
            Anf. 38 HANS HOFF (S):
          </note>
          <u who="hans_hoff_9c10ba_w" xml:id="i-d1d4ab5e62362949-1" n="1aee08dc">
            <seg n="b3ecab91">
              Herr talman! Det är en intressant diskussion i en oerhört angelägen
              fråga. Justitieministerns skriftliga svar och även det muntliga
              svaret jag just fick innebär att förutsättningarna för att inrätta
              ett antal häktesplatser i Halmstad nu utreds. Om man är oerhört
              positivt lagd kan man nästan se det som ett löfte från ministern
              att vi får ett häkte i Halland, trots att Kriminalvården ska spara
              nästan 500 miljoner kronor nästa år, trots att Kriminalvården
              bedömer att de måste lägga ned anstalter och stänga häkten i andra
              län.
            </seg>
            <seg n="23dc9d9f">
              Justitieministern kom in på kostnaderna, och det är just kärnan
              i detta. Alla kostnader finns i dag fast de inte ligger på Kriminalvårdens
              budget. De finns i form av försvarsadvokaternas kostnader, spilltidskostnader
              och annat, som i det här fallet genereras i Halland och uppgår
              till betydande summor. De ligger inte på Kriminalvårdens budget
              utan på en annan budget. Kostnaderna finns i övertid för alla
              poliser som kör runt i hela södra Sverige. Det finns de samhällsekonomiska
              kostnaderna, eftersom resurser för att bekämpa den organiserade
              brottsligheten och narkotikahandeln i länet i stället används
              för att köra runt i hela södra Sverige.
            </seg>
            <seg n="890f5144">
              Det finns ett häkte i Halmstad som lades ned förra året. Jag
              vill inte på något sätt försätta justitieministern i en situation
              där hon skulle kunna misstänkas för någon form av ministerstyre.
              Därför formulerar jag min fråga till justitieministern på följande
              sätt: Kan justitieministern ge beskedet att hon i regeringen kommer
              att verka för att regeringen som kollektiv ställer krav på Kriminalvården
              att öppna de tillfälliga häktesplatserna i Halmstad och att alla
              län ska ha minst ett häkte?
            </seg>
            <seg n="81400ed1">
              Herr talman! Jag hoppas verkligen att justitieministern ger mig
              svar på frågan om hon i regeringen kommer att verka för detta.
            </seg>
          </u>
          <note type="speaker" n="993948e8">
            Anf. 39 OLA JOHANSSON (C):
          </note>
          <u who="ola_johansson_b1b08d_w" xml:id="i-b43e2bf66d126c1b-1" n="170aabab">
            <seg n="358a5a15">
              Herr talman! Halland är, vilket redan konstaterats i den här
              debatten, det till folkmängden sjunde största länet i Sverige
              och en av de snabbast växande regionerna, skulle jag vilja tillägga.
              Även med dess nuvarande gränser växer vi befolkningsmässigt.
            </seg>
            <seg n="17233496">
              Jag kommer från Kungsbacka kommun, som ligger längst i norr.
              Kommunen har mer än 76 000 invånare och växer årligen med en bra
              bit över tusen personer. Den är en del av storstadsregionen och
              påverkas på många sätt av närheten till Göteborg. Det är 20 minuters
              pendlingsavstånd med tåg.
            </seg>
            <seg n="493db57d">
              Närvaron av polis behövs, och frågan om häktets placering i Halmstad,
              eller var det nu ska vara, är en länsfråga som trots det upplevda
              avståndet mellan Kungsbacka och Halmstad engagerar Kungsbackaborna
              starkt. Jag är helt överens med justitieministern om att samverkan
              är det bästa sättet att använda medlen; det ger största möjliga
              kvalitet och resursutnyttjande.
            </seg>
            <seg n="c24de3ed">
              Vårt engagemang har visat sig i medierna. De skrivelser som polisstyrelsen,
              landshövdingen och regionstyrelsens ordförande tillsammans med
              de sex kommunstyrelseledamöterna skickat till justitieministern
              har uppmärksammats. Hallandsbänkens ledamöter, i dag framför allt
              Hans Hoff men också vi andra, är engagerade. Hans Hoffs interpellation
              har bidragit till att vi fått ett svar, även om det kunde ha varit
              något tydligare.
            </seg>
            <seg n="97e62f64">
              Alliansens ledamöter har skrivit en gemensam motion som jag varit
              med och initierat. Nu är det ett par veckor kvar till jul, och
              i dag är fyra ledamöter, som representerar tre partier och tre
              kommuner, närvarande. Samtliga politiska partier i Halland utom
              Sverigedemokraterna har engagerat sig i den här frågan, vilket
              är glädjande. Det är viktigt att vi når fram till de personer
              som har möjlighet att påverka. Jag upplever att vi har gjort det.
            </seg>
          </u>
          <note type="speaker" n="65f07c9c">
            Anf. 40 JAN ERTSBORN (FP):
          </note>
          <u who="jan_ertsborn_22992b_w" xml:id="i-a23349d84cb54689-1" n="a97b786a">
            <seg n="0e7d24a1">
              Herr talman! Jag känner stor tillfredsställelse över det inlägg
              som justitieministern gjorde där hon förklarade och betonade inställningen
              att myndigheterna måste samverka. Vi kan inte ha det så att man
              kan skjuta över kostnaderna från den ena budgeten till den andra,
              utan vi måste naturligtvis se till helheten. Det gäller både riksdagen
              och regeringen. Där tycker jag att justitieministern gett oss
              ett mycket klart besked.
            </seg>
            <seg n="3f09a824">
              Vi befinner oss i december månad, och jag vet att ministrarna
              arbetar med regleringsbreven till de olika myndigheterna. Jag
              vill uttrycka en förhoppning om att det som justitieministern
              sade i sitt förra inlägg om samverkan mellan myndigheterna blir
              tydligt i regleringsbreven, inte minst det till Kriminalvården,
              så att vi slipper se övervältring av kostnader mellan olika budgetar.
            </seg>
          </u>
          <note type="speaker" n="4eb7291b">
            Anf. 41 JENNY PETERSSON (M):
          </note>
          <u who="jenny_petersson_3ee78b_w" xml:id="i-9f1a7c516ce4106c-1" n="519862f7">
            <seg n="9d0633f5">
              Fru talman! Detta är en fråga som engagerar hela Halland oavsett
              parti på kommunal och regional nivå samt här i riksdagen.
            </seg>
            <seg n="d78bbb33">
              Jag får tacka justitieministern för svaret. Det känns bra att
              justitieministern ser positivt på att myndigheterna samverkar
              för att komma fram till en lösning på den viktiga frågan. Såväl
              Kriminalvården som polisen anser att det finns ett behov av häktesplatser
              i Halland.
            </seg>
          </u>
          <note type="speaker" n="6791db88">
            Anf. 42 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-e3385f44ba5d9581-18" n="e9a72f61">
            <seg n="5469ec72">
              Fru talman! Jag tänkte vara kortfattad eftersom jag tror att
              jag har varit tydlig.
            </seg>
            <seg n="543dd009">
              Den fråga jag fick av Hans Hoff var om regeringen kommer att
              arbeta för att de tillfälliga arrestplatserna i Halmstad öppnas.
              Regeringen är tydlig med att myndigheterna ska samverka för att
              hitta lösningar som är bra för hela rättskedjan. Detta framgår
              av Kriminalvårdens instruktion. Det är ett tydligt besked. Där
              måste man ta ansvar för hur organisationen fungerar. Tillsammans
              med polisen hoppas jag att man kan hitta lösningar som är bra
              både i Halland och på andra håll.
            </seg>
            <seg n="b5b0c0a4">
              Det dök upp i diskussionen besparingar inom Kriminalvården. Det
              råder inget tvivel om att Kriminalvården har bekymmer i ekonomin,
              trots ansenliga resursförstärkningar. Regeringen har medverkat
              till att stoppa ett antal stora anstaltsbyggen och planerade investeringar.
              Det råder inget tvivel om att det har fattats rader av felaktiga
              beslut längre tillbaka i tiden som inte har varit tillräckligt
              bra underbyggda eller har adderats på ett sätt som har ställt
              myndigheten inför stora svårigheter.
            </seg>
            <seg n="7b83e899">
              Regeringen kan se till att myndigheten får resursstärkningar
              och kan sätta press på att myndigheten får ordning på de resurser
              man har att ta ansvar för. I det ingår att samverka med rättskedjans
              övriga myndigheter så att det totalt sett blir en effektiv resursanvändning,
              vilket gagnar alla. Det är det viktiga besked jag kan ge utöver
              det som har sagts i tidigare inlägg.
            </seg>
          </u>
          <note type="speaker" n="b87c8682">
            Anf. 43 HANS HOFF (S):
          </note>
          <u who="hans_hoff_9c10ba_w" xml:id="i-d1d4ab5e62362949-2" n="1aee08dc">
            <seg n="665903b0">
              Fru talman! Jag kan förstå av justitieministerns svar i dagens
              debatt att Halland inte kommer att få ett häkte, inte ens ett
              tillfälligt häkte. Ministern tänker inte ta upp frågan i regeringen.
              Ministern håller fast vid att det är Kriminalvården som ska ansvara
              för att det blir ett häkte. Det är Kriminalvårdens ansvar, även
              om de samverkar med andra myndigheter. Bekymret är att de ska
              spara nästan en halv miljard, att de ska lägga ned häkten och
              ett flertal anstalter.
            </seg>
            <seg n="bc837662">
              Justitieministerns klara besked till polisen och övriga som berörs
              i Halland är att de får fortsätta att köra runt som tättingar
              i hela södra Sverige. Jag tycker att det är helt orimligt att
              våra resurser till rättsväsendet i Halland ska användas på detta
              sätt i stället för att bekämpa brottsligheten.
            </seg>
            <seg n="92e2bb42">
              Jag är glad att vi har haft debatten i dag och att även mina
              kolleger från Halland som brinner lika mycket för detta som jag
              gör har deltagit, och de brinner lika mycket som kommunalråden,
              landshövdingen och inte minst poliserna gör. Det arbete poliserna
              är besjälade av handlar om att förebygga och bekämpa brottslighet,
              inte köra runt i bilar till olika städer i hela södra Sverige.
            </seg>
            <seg n="4bd1025b">
              Jag hoppas att justitieministern tar med sig frågan i regeringsarbetet.
              Jag vill önska justitieministern och alla andra en god jul. Tack
              för en god debatt!
            </seg>
          </u>
          <note type="speaker" n="ca5896fa">
            Anf. 44 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-3ebab309385cb784-1" n="e9a72f61" next="i-9b5ba0c28709c63f-1">
            <seg n="ccca16b2">
              Fru talman! Jag förstår att Hans Hoff som en sann oppositionspolitiker
              försöker att dra slutsatser som inte är rimliga att dra av mina
              inlägg. Ena sekunden drar man slutsatsen att ministern kan agera
              och i nästa minut drar man slutsatsen att det inte blir något
              häkte och att ingenting kommer att göras. Det är politik.
            </seg>
            <seg n="e34f44e1">
              Det besked jag har gett är att vi ser bekymren. Jag vet att det
              pågår diskussioner mellan polisen och Kriminalvården utifrån den
              situation som har uppstått i Halmstad efter att de tillfälliga
              häktesplatserna har lagts ned. Det innebär att man ser problemen.
            </seg>
            <seg n="37eeb96f">
              Jag har varit tydlig med att myndigheterna ska lösa sina bekymmer
              och att samverkan är viktig. Om det är, som flera interpellanter
              anser, stora bekymmer i praktiken med detta utgår jag från att
              man kommer att söka och hitta rimliga lösningar.
            </seg>
            <seg n="797d2389">
              Jag vill påtala att jag inte kan erinra mig att Socialdemokraterna
              hade så mycket mer pengar i sitt budgetförslag till Kriminalvården.
              Om man vill påstå att man mer än någon annan kan göra någonting
              på området får man nog ändå öppna plånboken.
            </seg>
            <seg n="334e7cb6">
              Jag tror att de satsningar vi gör på Kriminalvården ger oss goda
              förutsättningar att ställa krav på myndigheten att använda resurser
              effektivt och i samverkan med andra.
            </seg>
            <seg n="02f52d61">
              Tack för den här debatten och god jul!
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <u who="beatrice_ask_justitieminister_w" xml:id="i-9b5ba0c28709c63f-1" n="e9a72f61" prev="i-3ebab309385cb784-1">
            <seg n="24a3dce0">
              10 § Svar på interpellation 2011/12:45 om Sveriges beredskap
              för en ny ekonomisk kris
            </seg>
          </u>
          <note type="speaker" n="4ec6a103">
            Anf. 45 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-19" n="90d12a92">
            <seg n="09a36d04">
              Fru talman! Sara Karlsson har frågat mig hur jag bedömer Sveriges
              beredskap inför en ny ekonomisk kris och hur vi avser att möta
              en sådan.
            </seg>
            <seg n="161fb8c4">
              När tillväxten nu mattas av går många andra länder in i konjunkturnedgången
              med mycket svaga offentliga finanser. Detta minskar kraftigt möjligheterna
              för dessa länder att genomföra stimulansåtgärder. Sverige har
              med sina goda offentliga finanser ett betydligt mer gynnsamt utgångsläge.
              Därtill har regeringens strukturreformer för högre varaktig sysselsättning
              och lägre arbetslöshet rustat Sverige väl.
            </seg>
            <seg n="adefbeb4">
              Det är viktigt att värna Sveriges starka utgångsläge genom att
              bibehålla goda säkerhetsmarginaler i händelse av en förstärkt
              eller långvarig avmattning. Regeringen bedömde i budgetpropositionen
              att det i nuläget inte finns skäl att vidta stimulansåtgärder
              av samma omfattning som under finanskrisen. Regeringen har dock
              föreslagit ett antal riktade åtgärder för att möta avmattningen
              på arbetsmarknaden, dels genom arbetsmarknadspolitiken, dels genom
              ökade satsningar på infrastruktur.
            </seg>
            <seg n="751ef424">
              Vid en kraftigare nedgång kommer ytterligare åtgärder att övervägas.
              Regeringens utgångspunkter är då
            </seg>
            <seg n="add0e6c4">
              Regeringen följer noga den ekonomiska utvecklingen.
            </seg>
          </u>
          <note type="speaker" n="86761bbc">
            Anf. 46 SARA KARLSSON (S):
          </note>
          <u who="sara_karlsson_22d648_w" xml:id="i-64659c5873769b74-0" n="945b782e">
            <seg n="602e7a81">
              Fru talman! Jag vill börja med att tacka finansministern för
              svaret, även om jag måste säga att det inte gör mig tryggare.
            </seg>
            <seg n="9883f1e7">
              Till att börja med vill jag säga några ord om de ekonomiska kriser
              som många länder försöker hantera. Det påstås ibland att kriserna
              uppstår på grund av att dessa länder har ett för stort offentligt
              åtagande, att välfärdsstaten i sig innebär en risk eftersom statens
              utgifter blir för stora att klara. Det är ett felaktigt påstående.
              Empirin visar oss att det är snarare tvärtom, något som har påpekats
              av välrenommerade ekonomer som amerikanen Paul Krugman.
            </seg>
            <seg n="ea695e8d">
              Problemet jag ville peka på i min interpellation är att den svenska
              välfärdsstaten krymper och att sårbarheten för ekonomiska kriser
              därför ökar. Transfereringssystemen, de automatiska stabilisatorerna,
              har urholkats kraftigt sedan den borgerliga regeringen vann valet
              2006. Resurser har flyttats från offentlig till privat sektor,
              och välfärden har urholkats.
            </seg>
            <seg n="ba52fee4">
              När regeringen tillträdde 2006 gjordes stora försämringar i a-kassan.
              Ersättningen sänktes, arbetsvillkoret förändrades, studerandevillkoret
              togs bort, avgifterna höjdes och differentierades så att de som
              jobbar i branscher med hög risk för arbetslöshet betalar mest
              och beräkningsgrunderna för ersättningen ändrades.
            </seg>
            <seg n="bd2b7017">
              Sammantaget har detta lett till att många lämnat a-kassan och
              därför är oförsäkrade. Men det är också många som har stannat
              kvar i den försämrade a-kassan som inte får ut någon ersättning
              vid arbetslöshet. Vi har i dag en av Europas sämsta arbetslöshetsförsäkringar.
              Enligt Arbetsförmedlingens egen prognos kommer bara 25 procent
              av de arbetslösa att få ut ersättning från a-kassan nästa år.
            </seg>
            <seg n="946e7d44">
              Förutom att jag personligen tycker att det är ovärdigt är det
              ett väldigt dåligt utgångsläge i händelse av kris. A-kassan är
              nämligen helt central för att hålla uppe efterfrågan när ekonomin
              viker och människor förlorar arbetet, om villkoren och ersättningarna
              är rimliga alltså. Som nobelpristagaren i ekonomi förra året,
              Peter Diamond, har visat är a-kassan otroligt viktig för en bra
              matchning på arbetsmarknaden. Men Anders Borg nämner inte a-kassan
              med ett enda ord i sitt svar.
            </seg>
            <seg n="897dace1">
              Fru talman! En annan dimension av det här är också hur det slår
              igenom i kommunerna. I takt med att försämringarna i a-kassan
              och sjukförsäkringen har fått genomslag har kostnaderna för försörjningsstöd
              i kommunerna ökat. I Eskilstuna, där jag bor, har försörjningsstödet
              ökat dramatiskt, och majoriteten av personerna är kodade som arbetslösa.
              Det är en direkt konsekvens av regeringens politik, såväl försämringarna
              i a-kassan som den misslyckade arbetsmarknadspolitiken.
            </seg>
            <seg n="2dfdbba4">
              Anders Borg skriver i svaret om regeringens utgångspunkter vid
              en eventuell ekonomisk nedgång, bland annat att insatser som görs
              ska vara effektiva mätt i antal jobb per satsad krona. Det är
              en självklar utgångspunkt. Men att det kommer nu känns lite märkligt.
              De satsningar som regeringen hittills har gjort har varit otroligt
              ineffektiva sett just till antal jobb per satsad krona. Nu senast
              är det sänkningen av krogmomsen, som regeringen och de borgerliga
              partierna tänker genomföra. RUT har beräknat att varje jobb kommer
              att kosta 1 ½ miljon kronor.
            </seg>
            <seg n="9101b4c2">
              En annan av regeringens utgångspunkter är att permanenta åtgärder
              ska stärka ekonomin också på sikt. Sänkningen av krogmomsen kvalar
              inte in där heller. Det som sannolikt händer på sikt är att effekten
              äts upp av prishöjningar.
            </seg>
            <seg n="f7a7da43">
              I stället borde man satsa på investeringar, som dels är effektiva
              i att skapa jobb, dels bidrar till att stärka ekonomin på sikt.
              Det är exempelvis satsningar på järnväg eller i förnybar energi.
            </seg>
            <seg n="8518e802">
              Med regeringens politik riskerar vi att stå svaga om krisen slår
              till. Utan automatiska stabilisatorer blir behovet av stimulanser
              ännu större. Vad är det regeringen ser framför sig att de ska
              göra? Ser Anders Borg någon anledning att utifrån det här fundera
              över försämringarna i a-kassan?
            </seg>
          </u>
          <note type="speaker" n="021dded0">
            Anf. 47 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-20" n="90d12a92">
            <seg n="8d6796d0">
              Fru talman! Jag har tillbringat huvuddelen av veckan i det europeiska
              samarbetet, och det är svårt att diskutera den här krisen utan
              att ta sin utgångspunkt där.
            </seg>
            <seg n="ad425cc7">
              Jag minns hur det var 2008 när regeringarna reste sig upp och
              krävde större och större satsningar, och för lite och för sent
              hördes här hemma i varje debatt. Med 45 procents ungdomsarbetslöshet
              är Spanien inte längre det föredöme som Socialdemokraterna numera
              framhåller det var det exempel man ofta nämnde 2008.
            </seg>
            <seg n="ccc91723">
              Man tog i för mycket med konjunkturpolitiken, vred ratten kraftigt,
              och bilen fastnade direkt i diket. Man sitter kvar med en skuldsättning
              på 90 procent av bnp och en uppgång på 20 procent. I några länder
              kommer det att ta många decennier innan man har sanerat och betalat
              priset för den vanskötsel vi upplevt under decennier.
            </seg>
            <seg n="fc72d888">
              Vi talar om länder som har en konkurrenskraftssituation som är
              så dålig att den är långt värre än vad Sverige upplevde 1992.
              Man har regelbördor, konkurrensbegränsningar och hinder som gör
              att man har brister i konkurrensen, och det innebär att man helt
              enkelt inte förmår konkurrera på en fungerande världsmarknad.
            </seg>
            <seg n="1fc490d6">
              Sverige har, när vi tittar på arbetsmarknaden, det högsta arbetskraftsdeltagandet
              av alla EU-länder. Här talar vi om länder som alla ligger på den
              lägsta nivån. Allra värst är läget naturligtvis i Italien, där
              endast 62 procent av befolkningen i arbetsför ålder är sysselsatt.
            </seg>
            <seg n="66525b22">
              Det här är de grundläggande felen. Man har behållit gamla, ineffektiva
              regelstrukturer. Man har en inflexibel arbetsmarknad som inte
              präglas av omställningsförmåga. Man har tagit på sig en skuldsättning
              i offentliga utgifter som medborgarna helt enkelt inte är beredda
              att betala för. Det här kommer naturligtvis att kräva mycket lång
              tid att sanera.
            </seg>
            <seg n="3db07be1">
              Det enda vi kan vara glada för i Sverige är att vi inte har försatt
              oss i den sitsen. Vi gick in i krisen med en väldigt realistisk
              utgångspunkt. Vi gjorde breda satsningar, för vi hade bland de
              starkaste offentliga överskotten av alla länder. Vi hade byggt
              upp dem under 2006, 2007 och 2008 till nivåer som gjorde att vi
              kunde sänka skatter och göra satsningar utan att åka ned i diket.
              Det ska vi naturligtvis hålla fast vid.
            </seg>
            <seg n="4550192f">
              Jag förstår att Socialdemokraterna är sugna på budskapet för
              lite och för sent. Be my guest! Det gick inte så bra förra gången.
              Jag tror att diket är alltför avskräckande för att svenska väljare
              ska uppskatta den där överbudspolitiken.
            </seg>
            <seg n="25a07726">
              Sverige står sig väldigt starkt nu därför att vi har gjort strukturreformer,
              stora förändringar av arbetsmarknaden. Jag kan bara minnas att
              när Socialdemokraterna en gång i tiden talade om utanförskap skulle
              man nå ned till 800 000 helårsekvivalenser utanför arbetsmarknaden.
              Där är vi nu. När vi tog över låg det väl över miljonen.
            </seg>
            <seg n="089bbead">
              Det har alltså skett strukturella förändringar som gör att svensk
              arbetsmarknad fungerar bättre. Och resultaten är tydliga. Vi har
              den lägsta långtidsarbetslösheten som andel av arbetslösheten
              i Europa. Vi har den starkaste sysselsättningsökningen av alla
              de europeiska länderna. Det är alltså en väldigt stark effekt
              av att vi har tagit ansvar. Vi behöver inte sanera. Vi har fortsatt
              i de goda tiderna att göra strukturreformer, och vi kan se resultat
              av detta. Vi står bättre rustade än de flesta andra länder.
            </seg>
            <seg n="38402aea">
              Självklart har vi det manöverutrymme, det handlingsutrymme, som
              krävs om vi får en mer besvärlig ekonomisk utgångspunkt. Då är
              det naturligtvis de principer som vi redovisade i budgetpropositionen
              och som jag har återgivit här som är utgångspunkten. Det är så
              man bedriver konjunkturpolitik. Det är det vi har gjort i Sverige,
              Tyskland, Finland och några andra länder.
            </seg>
            <seg n="14ba5de0">
              Det var det man inte ville från Socialdemokraternas sida och
              det man inte har gjort i Spanien och de andra länderna som har
              dragit ned bilarna i diket. För lite och för sent är den farligaste
              politiska kommentar man kan ge i en kris. Jag förstår att Socialdemokraterna
              känner sig starkt frestade att ändå köra ned i det diket. Och,
              som sagt, ni är hjärtligt välkomna.
            </seg>
          </u>
          <note type="speaker" n="5aa44550">
            Anf. 48 SARA KARLSSON (S):
          </note>
          <u who="sara_karlsson_22d648_w" xml:id="i-64659c5873769b74-1" n="945b782e">
            <seg n="b19df98a">
              Fru talman! Jo, jag minns också hur det var 2008. Det är klart
              att Anders Borg gärna pratar om det, men jag pratar hellre om
              framtiden, vad som händer framöver. Jag menar att vi står sämre
              rustade nu inför en ekonomisk kris, särskilt avseende a-kassan,
              eftersom den fungerar som stabilisator genom att både hålla uppe
              efterfrågan och underlätta matchningen på arbetsmarknaden.
            </seg>
            <seg n="3ed6f2e1">
              Jag tillhör ju inte dem som är så imponerade av regeringens ekonomiska
              politik. Borg har visat att han klarar av att hålla budgeten.
              Det är han stolt över, och han menar att det innebär att ta ansvar.
              Men allvarligt talat: Att ta ansvar handlar inte bara om att få
              rätt med plus och minus i år utan också om att lägga grunden för
              en god utveckling framöver.
            </seg>
            <seg n="6a23a94b">
              Det handlar också om att i det ekonomiska läge vår omvärld befinner
              sig i se till att det finns en beredskap för att möta en ekonomisk
              kris med så små effekter på sysselsättning och social välfärd
              som möjligt.
            </seg>
            <seg n="db842498">
              Det handlar också om sammanhållning. Det har regeringen av någon
              märklig anledning börjat prata om och säga att de bidrar till.
              Men hela politiken har ju gått ut på att öka klyftorna i Sverige.
              Och de har lyckats.
            </seg>
            <seg n="56894476">
              I en rapport som nyligen kom från OECD, Divided We Stand , pekar
              de på hur klyftorna dramatiskt har ökat i många länder. Och Sverige
              är inget undantag i Sverige har klyftorna ökat mest dramatiskt.
              Sverige är inte längre mest jämlikt. De lyfter fram orsaker som
              ett försämrat anställningsskydd men också lägre ersättningar i
              arbetslöshetsförsäkringar, försvagade fackföreningar och lägre
              skatter. De pekar på den generösa välfärdens viktiga roll och
              menar att rika måste bidra mer via skatten. Det är intressant.
              Jag antar att Borg också har tagit del av rapporten och slutsatserna
              där.
            </seg>
            <seg n="acd4e580">
              Det som är oroande, förutom att ojämlikhet är ett problem i sig,
              är att ojämlikheten verkar driva fram en högre skuldsättning.
              De som är förlorare när klyftorna ökar bibehåller sin standard
              via krediter. Där gräver regeringen ned oss djupare.
            </seg>
            <seg n="4699c0d9">
              Vi socialdemokrater vill välja en annan väg för Sverige. Vi vill
              bygga ett samhälle som inte bara fokuserar på plus och minus i
              dag utan också bygger landet starkt och tar ansvar för morgondagen.
              Vi vill återupprätta a-kassan och sjukförsäkringen, och vi tar
              ett första steg mot det i vår budgetmotion.
            </seg>
            <seg n="50d8bdc8">
              Vi vill investera i infrastruktur, bostäder och klimatomställning
              för att skapa jobb och lägga grund för en god utveckling framöver.
              Vi behöver tåg som går i tid och en ökad kapacitet i järnvägsnätet.
              Vi behöver fler bostäder så att unga kan flytta hemifrån och människor
              kan flytta till jobb och studier. Vi behöver öka takten i miljöarbetet
              med sänkta utsläpp och ett bevarande av den biologiska mångfalden.
            </seg>
            <seg n="310ad5e9">
              Det är att ta ansvar.
            </seg>
            <seg n="f4b0401b">
              Vi säger nej till regeringens kortsiktiga och slösaktiga politik
              som innebär att man vid en konjunkturnedgång ska lägga 5,4 miljarder
              på att sänka krogmomsen, med mycket tveksam effekt på sysselsättningen,
              medan endast en av fyra kommer att få ut a-kassa vid arbetslöshet.
            </seg>
            <seg n="f3ebe9df">
              Det, fru talman, är oansvarigt.
            </seg>
          </u>
          <note type="speaker" n="70f8d664">
            Anf. 49 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-21" n="90d12a92">
            <seg n="425d2128">
              Fru talman! Sara Karlsson och Socialdemokraterna talar nedlåtande
              om att ansvar inte kan handla om att hålla budgetar, att det inte
              är viktigt att siffrorna går ihop. Det är den nya attityden från
              Socialdemokraterna.
            </seg>
            <seg n="5aa23687">
              Åk till Irland! Ta flyget till Lettland! Passa på att åka ned
              till Spanien eller Italien! Sätt dig och tala med någon av människorna
              som lever där! Gå in på en skola i Lettland! Prata med några av
              dem som jobbar i sjukvården på Irland! Ja, helst ska du kanske
              prata med några av dem som har blivit av med jobbet i sjukvården
              på Irland.
            </seg>
            <seg n="62bf72d8">
              Säg till dem: Det kan inte vara så viktigt att man har ordning
              på siffrorna!
            </seg>
            <seg n="781e343a">
              Eller ta en tur till Aten, ta fram megafonen, ställ dig på torget
              och säg: Rösta på oss! Vi ska se till att Sverige inte har någon
              ordning på siffrorna. Grekland är ett föredöme.
            </seg>
            <seg n="2b01ce8a">
              Att hålla ordning på siffrorna är nyckeln till ekonomiskt ansvarstagande.
              Det är ekonomiskt ansvarstagande. Har man inte ordning på siffrorna
              har man inget ansvarstagande i ekonomisk politik.
            </seg>
            <seg n="ef09d0ec">
              Det är naturligtvis besvärligt för mig att Socialdemokraterna,
              Sveriges största parti i riksdagen, intar den attityden. Man har
              en partiledare som i praktiskt taget varje radiointervju spenderar
              2530 miljarder utanför den socialdemokratiska budgeten. Ena dagen
              är det telekomsatsningar. Andra dagen ska det byggas snabbjärnvägar.
              Tredje dagen är det tunnelbanelinjer över hela Sverige.
            </seg>
            <seg n="db6020e5">
              Man undrar: Är det inte viktigt med ordning och reda i offentliga
              finanser? Ska vi inte ta någon lärdom av de länder som totalt
              har kört i diket?
            </seg>
            <seg n="c587dbac">
              Jag blir bekymrad när jag hör Sara Karlsson i nedlåtande ton
              säga att ansvarstagande inte handlar om att hålla ordning på siffrorna.
              Finns det något vi har lärt oss av det som nu sker i Europa är
              det att detta är kärnan i ansvarstagandet. Det faktum att Socialdemokraterna
              har tappat bort det gör mig bekymrad.
            </seg>
            <seg n="ee2fb59f">
              Sara Karlsson säger att hon vill tala om framtiden, och så nämner
              hon den socialdemokratiska politiken. Den allra viktigaste framtidssatsningen
              är att återskapa bidragssamhället, a-kassan, sjukförsäkringen
              och förtidspensionen att människor åter under långa perioder ska
              leva utan arbete. Det är vad Socialdemokraterna och Sara Karlsson
              beskriver som en framtidssatsning. Till det ska sedan naturligtvis
              läggas det som inte nämns: de mycket kraftiga skattehöjningarna
              för alla ungdomar, 2025 miljarder i höjda arbetsgivaravgifter,
              höjd restaurangmoms och andra skattehöjningar. Det handlar om
              bidragssamhället och skattehöjningarna som driver ut jobben.
            </seg>
            <seg n="f3f412a9">
              Det är väl alldeles uppenbart att vi med den politiken inte har
              någon framtid att erbjuda unga människor i Sverige. Då är vi tillbaka
              i det bidragssamhälle som försatte Sverige i problem och som har
              försatt många andra länder i problem.
            </seg>
            <seg n="5088d720">
              Jag är förvånad över att Sara Karlsson nämner OECD-rapporten.
              Det är klart att sammanhållning är viktigt. När man jämför Sverige
              med andra länder är det alldeles entydigt att vi har mindre förmögenhetsskillnader
              och mindre inkomstskillnader än praktiskt taget alla andra länder.
              Och vi vill omfördela inte genom transfereringar utan genom tillgång
              till bra välfärdsverksamhet.
            </seg>
            <seg n="68a6c7ba">
              När man, som OECD-rapporten också redovisar, väger in skillnader
              i tillgång till välfärd ser man att Sverige har de absolut minsta
              ekonomiska skillnaderna, tillsammans med de andra nordiska länderna.
              Vi har en välfärdsmodell som förmår att kombinera arbetslinjen,
              entreprenörskap och dynamik, öppenhet och sammanhållning.
            </seg>
            <seg n="25f44d74">
              Vi har en pall som står på tre ben. Socialdemokraterna försöker
              balansera på ett ben. Det fungerar inte. Det blir inte stabilt.
              Det kommer att trilla omkull, precis som det har gjort i de andra
              länder där man har prövat den politiken.
            </seg>
          </u>
          <note type="speaker" n="1e031710">
            Anf. 50 SARA KARLSSON (S):
          </note>
          <u who="sara_karlsson_22d648_w" xml:id="i-64659c5873769b74-2" n="945b782e">
            <seg n="7b7102ab">
              Fru talman! Jag tycker att det blir väldigt tydligt. Det blir
              tydligt att Anders Borg och regeringen underskattar a-kassans
              roll vid ekonomisk kris men också i goda tider, när den behövs
              som omställningsförsäkring.
            </seg>
            <seg n="995b8d8b">
              När det gäller att hålla budgeten tycker jag också att det blir
              tydligt att Anders Borg medvetet lyssnar dåligt. Jag sade inte
              att det inte är viktigt att hålla budgeten. Tittar man historiskt
              har vi socialdemokrater lyckats. Vi har inte lagt fram ofinansierade
              budgetar. Vi har inte skapat stora underskott i den svenska ekonomin.
              Vi har under många år tagit ansvar för svensk ekonomi, och det
              kommer vi att fortsätta göra när vi kommer tillbaka till regeringsmakten.
            </seg>
            <seg n="e02de1ee">
              Jag menar i stället att det är regeringens politik som äventyrar
              den svenska ekonomin, när man inte förstår vad det är som håller
              uppe efterfrågan vid ekonomisk nedgång och inte förmår lägga fram
              stimulanspolitik som fungerar utan i stället lägger fram förslag
              med mycket tveksam effekt på sysselsättningen, som krogmomsen.
              Det är slöseri med skattepengar. Det är oansvarigt.
            </seg>
            <seg n="12d10735">
              Krisen kan vi inte förhindra. Sannolikt har vi några tuffa år
              framför oss, sett till det som händer i omvärlden. Men vi kan
              lindra effekterna om vi för en klok och välavvägd politik. Det
              har vi lagt fram förslag på.
            </seg>
            <seg n="1b6234e0">
              Borgs besked här pekar inte i den riktningen. Han pekar i stället
              på att fortsätta med slösaktiga reformer som krogmomsen, och det
              är inte att ta ansvar.
            </seg>
            <seg n="ec3d8091">
              Trots det vill jag tacka för debatten och önska finansministern
              en god jul.
            </seg>
          </u>
          <note type="speaker" n="3bcda617">
            Anf. 51 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-22" n="90d12a92">
            <seg n="e8543f29">
              Fru talman! Jag kan inte komma ifrån att socialdemokraterna har
              tappat när det gäller ekonomiskt ansvarstagande. Jag har varit
              finansminister sedan 2006. Jag måste naturligtvis få utvärdera
              Socialdemokraterna under den tiden i opposition, likaväl som vad
              de har gjort i regeringsställning.
            </seg>
            <seg n="54130e8a">
              Vi samlade alla dessa för lite och för sent. Det fanns inte något
              tillfälle när Socialdemokraterna hade en annan kommentar från
              2008 och framåt. Allting var för lite och för sent. För lite och
              för sent var infrastrukturen, för lite och för sent var arbetsmarknadspolitiken,
              för lite och för sent var kommunpengarna, för lite och för sent
              var satsningarna på utbildningsåtgärder.
            </seg>
            <seg n="5f9e0032">
              Allt var för lite och för sent. Du får ursäkta, men det var exakt
              de inläggen som jag hörde från Zapatero och Sócrates. Det var
              exakt samma jargong som gick när de blåste upp sina politiska
              förslag, som sedan förde ned länderna i det ekonomiska moras där
              de nu står fast och där saneringsåtgärderna sliter sönder sammanhållningen.
            </seg>
            <seg n="0bafe0de">
              Det är när man tillämpar det resonemanget som bilen går ned i
              diket. Det är då den sitter fast i underskottsträsket.
            </seg>
            <seg n="43db3ef8">
              Det går inte att komma till någon annan slutsats, när man nu
              hör Socialdemokraterna tala om ekonomisk politik. Man har en budgetmotion,
              och redan när budgetmotionen presenteras bränns det av hundratals
              miljarder inte hundratals miljoner utan hundratals miljarder.
            </seg>
            <seg n="cde73bc2">
              Man kan tycka vad man vill om höghastighetståg, men ska man föreslå
              det får man väl ändå finansiera det! Man kan tycka vad man vill
              om tunnelbanesatsningar, men vill man föreslå 40 miljarder i utbyggd
              tunnelbana, skriv då in det i budgeten och finansiera det! Vill
              man ha mobilnätstäckning över hela Sverige för 2030 miljarder
              är det helt okej, men skriv då in det i budgeten och finansiera
              det!
            </seg>
            <seg n="635197fd">
              Ha inte en budget som ni pratar om när ni lämnar in den som riksdagsmotion
              och en budget som ni håller tal om, där diskrepansen mellan dessa
              två budgetar är 200 miljarder!
            </seg>
            <seg n="d63efbc7">
              Det bygger inte ansvarstagande, och där brister det påtagligt
              i dag!
            </seg>
            <seg n="69097e13">
              God jul!
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="92bb3565">
            11 § Svar på interpellation 2011/12:103 om finansiering av klimatåtgärder
            under Durbanmötet
          </note>
          <note type="speaker" n="a01b7432">
            Anf. 52 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-23" n="90d12a92">
            <seg n="ebc84cd5">
              Fru talman! Jacob Johnson har frågat om miljöministern och regeringen
              är beredda att genomföra något eller några av de förslag som presenterats
              i rapporten från FN:s högnivåarbetsgrupp för klimatfinansieringsåtgärder
              i november 2010. Jacob Johnson har även frågat vilka åtgärder
              miljöministern avser att vidta för att åtgärder mot klimatförändringar
              finansieras genom så kallade additionella medel och i enlighet
              med klimatkonventionen. Arbetet inom regeringen är så fördelat
              att det är jag som ska svara på denna interpellation.
            </seg>
            <seg n="abab878b">
              Till att börja med anser jag att klimatfinansiering är en av
              de centrala frågorna i klimatarbetet. Regeringen tycker att högnivåarbetsgruppens
              rapport utgör ett viktigt bidrag till den internationella diskussionen
              om klimatfinansiering. Sverige har dessutom aktivt verkat för
              att G20 ska diskutera klimatfinansiering, med bland annat rapporten
              som utgångspunkt.
            </seg>
            <seg n="6cf2ca8c">
              Rapporten konstaterar att klimatfinansiering behöver komma från
              många olika källor, både offentliga och privata.
            </seg>
            <seg n="6027712b">
              Auktionering av utsläppsrätter och nya koldioxidskatter bedöms
              i rapporten vara de källor som har potential att generera störst
              intäkter. Utsläppshandel sker redan inom EU och kommer framöver
              att få större inslag av auktionering.
            </seg>
            <seg n="eb61592d">
              Den svenska koldioxidskatten infördes redan 1991 och ligger i
              ett internationellt perspektiv på en mycket hög nivå. Sverige
              är dessutom drivande i internationella sammanhang när det gäller
              betydelsen av ekonomiska styrmedel i allmänhet och prissättning
              av koldioxidutsläpp i synnerhet. Jag vill dock poängtera att Sveriges
              klimatfinansiering inte bör vara upphängd på att en speciell finansieringskälla
              används utan snarare på att finansieringen sker på det mest effektiva
              sättet.
            </seg>
            <seg n="366ed659">
              Regeringens stöd till finansiering av klimatinsatser i utvecklingsländer
              ligger över det internationella åtagandet i FN om 0,7 procent
              av bni i bistånd. Insatserna finansieras inte genom omfördelning
              av andra biståndsmedel. Finansieringen tränger därmed inte ut
              andra insatser för minskad fattigdom utan sker utöver vad som
              görs för att bidra till fattigdomsminskning i världen.
            </seg>
          </u>
          <note type="speaker" n="650a3610">
            Anf. 53 JACOB JOHNSON (V):
          </note>
          <u who="jacob_johnson_19651e_w" xml:id="i-76504495b4006df5-0" n="67eabb3c">
            <seg n="b73bee5b">
              Fru talman! I dag när hela Europa, eller åtminstone EU, är helt
              upptagna av eurokrisen ska finansministern och jag, och även Per
              Bolund, debattera en annan och allvarligare kris för mänskligheten,
              nämligen hotet av ett skenande klimat, och mer specifikt hur de
              nödvändiga klimatåtgärderna för utvecklingsländerna ska finansieras.
            </seg>
            <seg n="143040cd">
              I min interpellation ställde jag, som Anders Borg redogjorde
              för, två frågor. Det var en fråga om regeringens hållning till
              de förslag som kom från FN:s högnivågrupp för ett år sedan samt
              en fråga om så kallade additionella medel till dessa klimatåtgärder,
              utöver det ordinarie biståndet.
            </seg>
            <seg n="7098bd26">
              Jag kan börja med att tacka för svaret, även om det var ett kort
              svar.
            </seg>
            <seg n="63509f96">
              Jag tror, fru talman, att jag ska ta upp en frågeställning i
              taget och börjar detta inlägg med förslagen från FN:s högnivågrupp.
              Högnivågruppen föreslår olika möjligheter, som auktionering av
              utsläppsrätter, avgifter och intäkter från internationella luft-
              och sjötransporter, koldioxidskatter och borttagande av subventioner
              från fossila bränslen men även en skatt på finansiella transaktioner.
            </seg>
            <seg n="b0c75cc7">
              Alla dessa förslag är enligt min åsikt möjliga och intressanta.
              Jag tycker kanske personligen att beskattning av flygbränsle borde
              vara en första självklar åtgärd, eftersom flygbränsle i dag är
              befriat från skatt genom internationella avtal. Det är ett gammalt
              beslut som fattades efter andra världskriget. Det är verkligen
              dags nu, snart 70 år senare, att ompröva detta.
            </seg>
            <seg n="7a6325d4">
              Det är enligt min åsikt orimligt att den internationella flygtrafiken
              är befriad från sitt ansvar enligt PPP-principen, nämligen att
              förorenaren ska betala för sin miljö- och klimatpåverkan. En skatt
              på flygbränsle skulle också generera stora summor som skulle kunna
              gå till att stödja utvecklingsländerna i deras klimatanpassning.
            </seg>
            <seg n="ce86fafe">
              Även den nu inom EU aktuella frågan om skatt på finansiella transaktioner
              är intressant. Det är en intressant finansieringskälla. Den skulle
              även hjälpa till att minska skadliga finansiella spekulationer.
            </seg>
            <seg n="cdd537db">
              I Sverige presenterade Forum Syd, Svenska kyrkan och Diakonia
              i våras en sammanställning av olika finansieringsalternativ, delvis
              utgående från högnivågruppens förslag. De har granskat hur olika
              alternativ uppfyller kriterier som pålitlighet, rättvisa, omställning
              och transparens. De har också gjort en egen bedömning av potentiella
              intäkter från de olika alternativen och kommit fram till att tre
              källor kan generera mest pengar, nämligen auktionering av utsläppsrätter,
              utfasning av subventioner för fossila bränslen samt en skatt på
              finansiella transaktioner. Det är alltså en delvis annorlunda
              bedömning än den från FN:s högnivågrupp.
            </seg>
            <seg n="c1faf0ed">
              I sitt svar berör finansministern främst auktionering av utsläppsrätter
              och koldioxidskatter. Men han säger att klimatfinansiering inte
              bör vara upphängd på en speciell finansieringskälla utan ske på
              det mest effektiva sättet.
            </seg>
            <seg n="522ae66c">
              Men, finansminister Borg, vad betyder det? Vilka av de olika
              alternativen anser finansministern och regeringen trots allt är
              bäst? Och vilka åtgärder tänker regeringen vidta för att kunna
              sätta dessa bästa alternativ i sjön?
            </seg>
          </u>
          <note type="speaker" n="cd1d0530">
            Anf. 54 PER BOLUND (MP):
          </note>
          <u who="per_bolund_5790a2_w" xml:id="i-f8f29f24d426dfcb-0" n="35241214">
            <seg n="8e3b18fa">
              Fru talman! Vi ser med oro rapporteringen från toppmöten på flera
              platser i världen, men toppmötet i Durban, som handlar om klimatavtal
              i framtiden, har speciellt dystra utsikter som det ser ut just
              nu. Det verkar inte gå framåt över huvud taget. Klimatförhandlingarna
              står och stampar.
            </seg>
            <seg n="87eab25c">
              En av de stora knäckfrågorna är att förtroendet mellan de rika
              länderna och de fattiga länderna allvarligt har försvagats. Det
              samarbete som man kunde se när Kyotoprotokollet kom till tycks
              det nu inte finnas förutsättningar för. En av de absolut viktigaste
              förutsättningarna för att ett sådant samförstånd ska kunna uppnås
              och att det ska kunna bli ett större förtroende mellan parterna
              handlar just om frågan om klimatfinansiering.
            </seg>
            <seg n="bb252745">
              Vi är verkligen besvikna över att den svenska regeringen inte
              har kommit med några öppningar över huvud taget på det här området
              för att komma fram till en bättre överenskommelse på Durbanmötet.
              Det hade varit en gest som hade kunnat få stor effekt. Det är
              länge sedan Sverige spelade en konstruktiv och ansvarstagande
              roll i klimatförhandlingarna. Det är någonting som vi bara kan
              beklaga.
            </seg>
            <seg n="d798c86a">
              När det gäller klimatfinansiering har det efterfrågats vilka
              initiativ som man skulle kunna komma med från regeringen och från
              regeringspartierna. Det gjordes till exempel en enkät från Svenska
              kyrkan inför Köpenhamnsmötet där man frågade partierna om de kunde
              tänka sig att finansieringen skulle vara utöver biståndet på 1
              procent av bruttonationalinkomsten. Man frågade också om de kunde
              tänka sig alternativa finansieringsformer.
            </seg>
            <seg n="37d2e2db">
              Tre av regeringspartierna, de mindre partierna, svarade ganska
              tydligt att de tyckte att det skulle vara utöver biståndet, och
              de var intresserade av att ha alternativa finansieringskällor.
              Men Moderaterna, som finansministern företräder, valde att inte
              svara på frågorna över huvud taget.
            </seg>
            <seg n="a434cbf8">
              Tyvärr kan vi se nu att det är Moderaternas hållning som har
              slagit igenom i regeringens arbete när det gäller klimatfinansiering.
              Det kommer nämligen inga förslag över huvud taget. Det kommer
              inga initiativ. Det händer ingenting på det området. Det är väldigt
              beklagligt.
            </seg>
            <seg n="7b28f00f">
              Finansiering av klimatåtgärder i fattiga länder är ju inte frivilligt.
              Det är ingenting som vi kan välja att inte göra. Sverige har åtagit
              sig att stå för klimatfinansiering genom Kyotoprotokollet, där
              det tydligt slås fast att det är de rika ländernas ansvar att
              bidra med finansiering, och genom Köpenhamnsöverenskommelsen,
              där det slogs fast en nivå på 100 miljarder amerikanska dollar
              varje år från 2020. Ändå kommer det inga initiativ och inga förslag.
              Sverige är snarare en bromskloss i diskussionerna om hur man ska
              komma fram med den typen av pengar.
            </seg>
            <seg n="d0c0774f">
              När det kommer förslag på alternativa finansieringsformer från
              olika parter, enskilda länder eller EU är Sveriges roll tyvärr
              nu snarare att säga nej och inte att föreslå någonting nytt. Man
              bara motverkar alla de förslag som kommer.
            </seg>
            <seg n="a6437572">
              De förslag som vi har väckt här i kammaren, till exempel om en
              flygskatt, säger regeringen nej till. Det vill man inte ha. Man
              vill inte pröva det sättet. Det har kommit förslag om en skatt
              på bunkerolja för internationell sjöfart, som i dag är obeskattad.
              Även där säger regeringen nej. Det är man inte intresserad av.
              Skatt på finansiella transaktioner har EU-kommissionen nu lyft
              upp som en möjlighet. Vi har sagt att vi tycker att det är intressant
              att införa det. Vi tycker inte att pengarna ska gå till EU:s budget,
              utan vi tycker att de ska användas just till klimatfinansiering.
              Men regeringen, med Anders Borg i spetsen, säger nej. Det är inte
              intressant.
            </seg>
            <seg n="7c160645">
              Vi har pratat om inkomsterna från handelssystemet för utsläppsrätter
              i EU när man auktionerar ut dem. De skulle kunna användas som
              finansiering. Men regeringen säger nej.
            </seg>
            <seg n="272d9f43">
              Det räcker inte med vackra ord. Det räcker inte att säga att
              man tycker att klimatfinansiering är viktigt. Någonstans måste
              man också komma med initiativen, komma med åtgärderna och komma
              med förslagen.
            </seg>
            <seg n="326c60fe">
              Då vill jag fråga Anders Borg: Vad är det för förslag som ni
              har drivit? När har ni drivit förslag för att få fram de pengar
              som det handlar om, 100 miljarder amerikanska dollar varje år?
            </seg>
            <seg n="153c9613">
              Nu ser vi i Durban hur Tyskland och Danmark har gått in på mötet
              och lagt pengar på bordet och sagt: Det här är vi beredda att
              bistå med för att man ska kunna lösa den konflikt som finns. Sverige
              har även där varit passivt. Man kommer inte med några åtgärder.
            </seg>
            <seg n="d230c4bd">
              När kommer de pengar som Sverige har utfäst sig att komma fram
              med? Och vilka former är det som regeringen aktivt föreslår?
            </seg>
          </u>
          <note type="speaker" n="3e45f904">
            Anf. 55 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-24" n="90d12a92">
            <seg n="fec2a341">
              Fru talman! Låt oss till att börja med slå fast tre saker!
            </seg>
            <seg n="22a7b871">
              För det första är Sverige världens ledande klimatfinansieringsland.
              Sverige är det land som per capita ger störst klimatfinansieringsbidrag.
              Det framgår med all önskvärd tydlighet i de genomgångar som har
              gjorts av EU:s bidrag till den gemensamma klimatfinansieringen.
              Inget land ger mer per capita än Sverige.
            </seg>
            <seg n="3b0e0020">
              Eftersom vi har hållit i det arbetet kan jag också slå fast en
              annan sak. Vi har nämligen redan lagt fast att pengarna ska betalas.
              Nu har vi inte någon offentlig redovisning över hur det ser ut
              för alla andra länder. Men jag kan garantera och jag tror inte
              att någon kommer att ifrågasätta det att det är rätt många länder
              som inte har lagt fast de pengar som de har utlovat.
            </seg>
            <seg n="c5fcf0d5">
              Sverige ger mest per capita. Det är den första utgångspunkten.
              Den andra är att de flesta undersökningar visar att Sverige också
              är världsledande när det gäller att minska koldioxidutsläppen
              och förena det med god tillväxt. Det är vi därför att vi är de
              som har mest förnybar energi och mest klimatskatter, och vi är
              de som allra tydligast har gått in i handels- och omställningssystem.
              Vi är pionjärer när det gäller koldioxidskatt, gröna certifikat,
              andra marknadsbaserade lösningar och för den delen flexibla mekanismer.
            </seg>
            <seg n="f8a2569a">
              Det tredje vi ska slå fast vid sidan av att vi är ledande i världen
              när det gäller klimatfinansiering och att minska koldioxidutsläpp
              är att vi också är ledande i arbetet. Sverige har hållit i finansieringsarbetet
              inom EU. Där har det svenska Finansdepartementet haft ordförandeskapet.
              Det är därför jag med stor tydlighet kan säga att vi har en ledande
              roll i detta. Det var under det svenska ordförandeskapet vi drev
              de här frågorna framåt på EU-sidan.
            </seg>
            <seg n="6de388fa">
              Klimatfrågan är naturligtvis central. Det är därför som vi har
              lagt så mycket energi på den och jobbat så mycket med den, och
              det är därför som vi tillför så mycket medel till den. Vi ser
              nu i de rapporter vi får om issmältning i Arktis, ökenspridning
              och ökad väderoro att klimatfrågan är akut och att det är nödvändigt
              att vi åtgärdar den. Och det gör vi i Sverige.
            </seg>
            <seg n="6afecb8d">
              Vi kan vara stolta över Sverige. Vi ska inte ge intryck av att
              Sverige halkar efter här. Vi har en CO2-skatt som är högre än
              i något annat land. Vi är med i handelssystemen. Vi har inte minst
              under förra mandatperioden plockat bort stora undantag, till exempel
              det mest bisarra, nämligen dieselnedsättningen, som både Vänsterpartiet
              och Miljöpartiet stödde, för jordbruket.
            </seg>
            <seg n="78f31b96">
              Vi har också satsat på flexibla mekanismer för att underlätta
              för utvecklingsländerna att bygga om sina system. Under den tid
              jag har varit finansminister har biståndsutgifterna ökat från
              28 miljarder till 35,8 miljarder nästa år, en ökning med nästan
              8 miljarder. Under de ekonomiska krisåren har vi alltså ökat biståndet
              kraftigt. Det är mycket få länder i världen som kan säga det.
              Det finns inte något land som uppfyller enprocentsmålet vid sidan
              av Sverige.
            </seg>
            <seg n="73a22f0c">
              Det är därför uppenbart att vi har kunnat tillföra resurser i
              klimatarbetet utan att ta av det befintliga biståndet. I ett land
              med den goda ekonomiska politik som vi har, med starka offentliga
              finanser och god tillväxt, växer bruttonationalinkomsten, och
              på det sättet tillför vi medel till biståndsarbete och klimatarbete.
              Det är få saker jag är så stolt över som att vi har kunnat öka
              biståndsanslagen när nästan alla andra har skurit ned dem.
            </seg>
            <seg n="4e494535">
              När man sitter på de internationella mötena, om det så gäller
              klimatfinansiering eller fattigdom och akut svält på Afrikas horn,
              är det nästan alltid Sverige som står längst fram tillsammans
              med de övriga nordiska länderna. Det ska vi vara stolta över!
              Vi ska inte ge intrycket av att Sverige drar benen efter sig,
              för så är det inte.
            </seg>
            <seg n="925fcfec">
              I världsbankssammanhang, i fondsammanhang och i klimatarbetet
              är Sverige alltid bland dem som satsar mest per capita och som
              har störst vilja att agera. Sverige tillsammans med Danmark, Norge
              och Finland har all anledning att vara stolta över att vi kan
              kombinera välfärd, tillväxt och ansvar för klimatutvecklingen.
            </seg>
          </u>
          <note type="speaker" n="004e927f">
            Anf. 56 JACOB JOHNSON (V):
          </note>
          <u who="jacob_johnson_19651e_w" xml:id="i-76504495b4006df5-1" n="67eabb3c">
            <seg n="8102dac7">
              Fru talman! Finansministern är engagerad och slår sig för bröstet
              över hur bra den svenska regeringen är och att vi är världsledande
              i olika avseenden. Men han svarar inte på frågan om han kan precisera
              vilka av de åtgärder som FN:s högnivågrupp har lyft upp som han
              tycker är viktigast och på vilket sätt han vill verka för att
              de genomförs.
            </seg>
            <seg n="d1c9ace1">
              Jag hoppades att finansministern skulle kunna vara lite tydligare
              när det gäller detta. Förhoppningsvis kan regeringen bli tydligare
              när miljöminister Lena Ek kommer tillbaka från klimatmötet i Durban.
              Kanske kan det bli ett ämne för en ny interpellation i den här
              frågan.
            </seg>
            <seg n="6a024c80">
              Den andra delen i min interpellation handlade om att klimatbiståndet
              skulle vara additionellt, det vill säga inte tas från det ordinarie
              biståndet. Det framgår av Anders Borgs svar, menar jag, att regeringen
              tummar på detta synsätt eftersom det utgår från FN:s rekommendation
              om minst 0,7 procent av bni i bistånd i stället för det egna åtagande
              som Sverige gjort om 1 procent. Det tycker jag faktiskt är svagt.
              Sverige, som i dessa eurokristider berömmer sig av att ha EU:s
              starkaste finanser, borde kunna avhålla sig från sådan bokföring.
            </seg>
            <seg n="5de6cee3">
              Jag har också fått tillgång till en beräkning gjord på Regeringskansliet
              som anger att av de 8 miljarder kronor som regeringen avsatt under
              perioden 20102012 kommer drygt 5 miljarder från det ordinarie
              biståndet. Endast knappt 3 miljarder, eller drygt en tredjedel,
              är reella så kallade additionella medel. Det borde vara 100 procent,
              finansministern.
            </seg>
            <seg n="09135fbc">
              Jag vill återkomma till min fråga om skatt på flygbränsle som
              Anders Borg inte svarade på. Håller inte Anders Borg med mig om
              att det är alldeles orimligt att flygbränsle inte beskattas? Flyget
              måste naturligtvis bära sina miljö- och klimatkostnader, och en
              beskattning av flygbränsle åtminstone på samma nivå som för vanliga
              bränslen för fordon borde vara en självklarhet och generera stora
              intäkter.
            </seg>
            <seg n="a85c9ac1">
              För några år sedan lät jag riksdagens utredningstjänst göra en
              beräkning av effekterna på biljettpriserna på flyget om flygbränslet
              vore beskattat som vanlig bensin till bilar. Om jag kommer ihåg
              rätt skulle det innebära en prishöjning på ca 25 procent eller
              kanske en tusenlapp på en vanlig flygresa till Paris eller Rom
              tur och retur kännbart men inte helt orimligt, enligt mig.
            </seg>
            <seg n="ca4a5a23">
              Hur ser finansministern på skattefribrevet på flygbränsle? Är
              Anders Borg beredd att verka för en ändring?
            </seg>
          </u>
          <note type="speaker" n="d165dbe2">
            Anf. 57 PER BOLUND (MP):
          </note>
          <u who="per_bolund_5790a2_w" xml:id="i-f8f29f24d426dfcb-1" n="35241214">
            <seg n="038f3ace">
              Fru talman! Anders Borg är bra på att slänga sig med siffror
              för att få det att låta som att allt är frid och fröjd och precis
              som det ska vara.
            </seg>
            <seg n="e8bda7b9">
              Att säga att inget land ger mer är kanske inget överbetyg åt
              Sverige, eftersom det är alldeles för dålig nivå på de andra länderna.
              Sedan är det uppenbarligen så att alla som sätter sig in i den
              här diskussionen vet att pengar tas från biståndet med den borgerliga
              regeringen. Vi från Miljöpartiet ägnade enormt stor kraft under
              det samarbete vi hade med den socialdemokratiska regeringen att
              få upp biståndsnivåerna just till 1 procent. Det var aktiva beslut
              som vi fick kämpa för i varje budget.
            </seg>
            <seg n="62e42030">
              Den sittande regeringen har inte fattat några sådana beslut.
              Den ökning Anders Borg talar om är bara en ökning för den generella
              tillväxt som varit. Därav följer att man får en ökning av biståndsbudgeten,
              eftersom vi har satt det som en viss procent av bruttonationalinkomsten.
              Men de aktiva besluten som regeringen har fattat handlar snarare
              om att urholka biståndet. Det handlar om att ta biståndspengar
              och använda dem till diverse olika saker, till exempel flyktingmottagning
              och också klimatinsatser i andra länder.
            </seg>
            <seg n="10e6c95e">
              Tror Anders Borg på allvar att det är ett sätt att få de fattiga
              länderna att gå med på bindande avtal att säga att vi tar bort
              biståndspengar från er men ger i form av klimatinsatser i era
              länder? Då ska alltså alla vara lyckliga och glada och beredda
              att gå in och ta på sig utsläppsminskningar. Det är nog få bedömare
              som delar Anders Borgs optimism i den frågan.
            </seg>
            <seg n="c336953a">
              Anders Borg slår sig också för bröstet över att vi har minskat
              utsläppen i Sverige. Det har vi gjort tidigare, och det är väldigt
              glädjande, men de flesta bedömare säger att det beror på de insatser
              som gjordes i form av till exempel höjda miljöskatter. Det här
              har jag och Anders Borg debatterat här i kammaren förut. Han kritiserar
              oss nu för att vi föreslår miljöskattehöjningar, men han tar gärna
              åt sig äran av att vi har minskat utsläppen i Sverige. Nu ser
              vi dessutom hur koldioxidutsläppen i Sverige med all sannolikhet
              ökar under det här året, så det kanske är ett farligt argument
              som Anders Borg ska fundera på att inte använda sig av.
            </seg>
            <seg n="0a616cfb">
              Det är intressant att Anders Borg inte svarar på frågan. Vi ser
              att man har tagit på sig ett löfte i Köpenhamn, men man kommer
              inte med något svar på hur det ska finansieras. Vilka åtgärder
              är det Anders Borg föreslår för att få fram dessa pengar? Jag
              vill gärna ha svar på den frågan.
            </seg>
          </u>
          <note type="speaker" n="8fdf6bc0">
            Anf. 58 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-25" n="90d12a92">
            <seg n="9f66fec8">
              Fru talman! Låt mig till att börja med påpeka för Jacob Johnson
              att jag inte har slagit mig för bröstet å regeringens vägnar utan
              å Sveriges vägnar. Det är naturligtvis så att en del av klimatpolitiken
              är det som tidigare regeringar har gjort. Regeringen Bildt, regeringen
              Carlsson, regeringen Persson och regeringen Reinfeldt har ett
              samlat ansvar för att vi under lång tid har byggt upp de här systemen.
              CO2-skatten går tillbaka till 90-talet. Handelssystemet har vi
              kommit in i via EU. Gröna certifikat är ett utmärkt system som
              ofta framhålls i de internationella sammanhangen som ett marknadsbaserat
              system för att driva fram omställning i energiproduktionen. Jag
              använder ofta det som ett utomordentligt bra exempel för andra
              att följa.
            </seg>
            <seg n="41448536">
              Men den här regeringen har också fortsatt att förstärka klimatpolitiken.
              Det är nu vi ser vindkraftsexplosionen. Det har varit en dramatisk
              ökning av energiproduktionen via vindkraft under den här regeringens
              år. Det tycker jag är jättebra. Ju mer vindkraftsel vi kan producera
              desto bättre, när den är samhällsekonomiskt lönsam.
            </seg>
            <seg n="675e29b8">
              När det gäller klimatfinansieringen vill jag ändå säga att vi
              ger mest per capita. Vi har lett arbetet med att ta fram klimatfinansieringen
              i EU. Det är svenska tjänstemän som har lett de arbetsgrupperna.
              Vi har dessutom gett de pengar som vi har lovat, vilket i det
              sammanhanget är rätt häpnadsväckande när man ser hur en del andra
              agerar. Vi gör det vi säger att vi ska göra. Ska vi leverera pengar
              så gör vi det. Då fattar vi riksdagsbeslut om detta.
            </seg>
            <seg n="5751ef3a">
              På samma sätt har vi faktiskt tagit bort de märkliga undantagen
              för CO2-skatten på bland annat dieseln inom jordbruket. Det var
              jättemärkligt att man under den förra regeringen införde ett undantag
              gällande CO2-skatten för just diesel. Det har vi börjat trappa
              av, och det kommer naturligtvis att fortsätta de kommande åren.
            </seg>
            <seg n="041cc72d">
              Det är inte så att Sverige är bra för att den här regeringen
              har gjort allt rätt. Sverige är bra för att vi under lång tid
              konsekvent har bedrivit klimatpolitik. Men den här regeringen
              har också tillfört viktiga saker som gör att vi till exempel nu
              ser en vindkraftsexpansion. Vi har tagit fram klimatfinansiering,
              och vi har plockat ned de här undantagen.
            </seg>
            <seg n="dcab112c">
              Låt mig ta det här med biståndet igen. Jag förstår att Miljöpartiet
              hade tuffa förhandlingarna med Socialdemokraterna om biståndet.
              Jag kan berätta exakt hur många minuter jag har förhandlat med
              Gunilla Carlsson under de snart sex år jag har varit finansminister.
              Inte en minut! Vi har aldrig haft en förhandling om biståndsmedlen
              oss emellan, för vi håller oss till att det ska vara 1 procent
              av bruttonationalinkomsten. Det har vi satsat varje år, och det
              kommer vi att fortsätta att satsa varje år, för det är en bra
              ambition att vi ska ha pengar till bistånd. Jag tycker att det
              är jättebra att jag kan åka till världsbanksmöten och andra sammanhang
              och vara en av de finansministrar som har mest pengar i plånboken
              att satsa på bistånd och klimatutveckling. Det är jag stolt över.
              Det tycker jag är jättebra.
            </seg>
            <seg n="bdd2b687">
              Låt oss då prata om några av alternativen till finansiering.
              Det är helt uppenbart när det gäller två saker som Jacob Johnson
              nämner att vi rimligen så småningom måste hitta internationella
              överenskommelser. Det ena är sjöfarten.
            </seg>
            <seg n="f0652d50">
              I Sverige är sjöfarten den kanske mest underbeskattade av alla
              sektorer. Trots det finns det partier som till och med talar om
              tonnageskatt. Men låt oss konstatera att vi inte har inkomstskatt,
              vi har inte arbetsgivaravgifter och vi har ingen energi- och koldioxidbeskattning
              på sjöfartssidan. Det där liknar många andra länder. Vi skulle
              naturligtvis göra saken värre om vi införde ett tonnageskattesystem.
              Då skulle man också kunna flagga ut alla skatteskulder ur Sverige.
              Men så länge vi har det nuvarande systemet är sjöfarten skattemässigt
              väldigt gynnad.
            </seg>
            <seg n="6b8b9d95">
              Det är klart att en bred uppgörelse, så att även den olja man
              kör båtar med belastas med koldioxidbeskattning, vore väldigt
              bra. Det är inte rimligt att vi har skattebefriade sjötransporter.
              Samma sak gäller naturligtvis flygbränsle. Men det måste bygga
              på en bred internationell överenskommelse. Annars skattar vi bara
              bort verksamheter från Sverige. Skulle man kunna nå en bred överenskommelse
              kring sjöfarts- och flygbränsle vore det naturligtvis ett steg
              framåt. Det är vi ju, om vi ska vara realistiska, väldigt långt
              ifrån.
            </seg>
          </u>
          <note type="speaker" n="6398f4d7">
            Anf. 59 JACOB JOHNSON (V):
          </note>
          <u who="jacob_johnson_19651e_w" xml:id="i-76504495b4006df5-2" n="67eabb3c">
            <seg n="e15e869c">
              Fru talman! Jag välkomnar finansministerns uttalande om beskattning
              av sjötransporter och flyg och hoppas att finansministern också
              driver det här hårt i olika internationella sammanhang. Där har
              finansministern mitt och Vänsterpartiets stöd.
            </seg>
            <seg n="2bc0d4e1">
              När det däremot gäller den additionella klimatfinansieringen,
              en finansiering utöver det ordinarie biståndet, går inte finansministerns
              siffror ihop, tycker jag. Han försvarar ett bistånd på 1 procent,
              men i svaret säger han att regeringens stöd till finansieringen
              av klimatinsatser ligger över det internationella åtagandet om
              0,7 procent. Om Anders Borg anser att det som är över 0,7 procent
              är additionellt blir det helt klart lätt att kalla vanligt biståndsmedel
              för additionellt. Det tycker inte jag duger.
            </seg>
            <seg n="01752ecc">
              Vi har nåtts av rapporter från Bryssel om eurokrisen i dag, där
              euroländer och tydligen även Sverige tänker pytsa in kanske 200
              miljarder kronor som stöd till IMF i syfte att rädda bankerna
              i EU. Här har Sverige egentligen ett val. Vill vi avsätta riktiga
              additionella medel utöver enprocentsmålet till utvecklingsländernas
              klimatarbete för att åtgärda effekterna av den rika världens tidigare
              synder som nu påverkar utvecklingsländerna eller ska vi använda
              pengarna det är ju ungefär samma storleksordning för att hjälpa
              det kapsejsande europrojektet? Det valet tycker jag borde vara
              lätt i det långsiktiga perspektivet.
            </seg>
            <seg n="6a673337">
              Den här debatten skulle som sagt ha förts före Durbanmötet för
              att förhoppningsvis, kanske orealistiskt, påverka regeringens
              agerande under Durbanmötet. Det finns anledning att återkomma
              till de här sakerna.
            </seg>
            <seg n="0819c567">
              Lyssna noga på rapporterna från Durbanmötet, finansministern,
              inte bara från miljöminister Lena Ek utan även från frivilligorganisationer
              som Svenska kyrkan och Diakonia till exempel, så får vi återkomma
              en annan gång. Det måste bli slut på den internationella flygtrafikens
              fribrev från miljö- och klimatansvar.
            </seg>
          </u>
          <note type="speaker" n="8e55c78c">
            Anf. 60 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-26" n="90d12a92">
            <seg n="25989113">
              Fru talman! Det är naturligtvis en självklarhet att sjöfart och
              flyg ska ha samma miljöansvar som andra transportnäringar. Det
              är inte rimligt att tänka sig att vägtransporter bär en betydligt
              högre börda än vad flyg eller sjöfart gör. Men det är lika uppenbart
              att detta måste hanteras via breda internationella uppgörelser.
              Det är lika orimligt att vi har skattebefrielse för sjöfart och
              flyg som att man hade dieselnedsättning för jordbruket. Därför
              är det väldigt bra att vi har börjat trappa ned de helt orimliga
              regelverk som den förra majoriteten införde.
            </seg>
            <seg n="82f7061e">
              Additionalitet, addition och subtraktion jag är inte någon stor
              matematiker men såvitt jag förstår är det så att om man har 28
              miljarder och ökar dem till 36 har man adderat. Såvitt jag förstår
              har man adderat i storleksordningen 8 miljarder. Jag kan inte
              dra mig till minnes något land som under de år vi nu har haft
              har gjort den typen av breda satsningar på biståndsområdet. I
              det ligger naturligtvis att vi har följt alla de internationella
              konventionerna också när det gäller att tillföra mer klimatfinansiering.
            </seg>
            <seg n="cc813595">
              Det är inte så att det i de internationella rapporterna står:
              Särskilt vill vi framhålla att Sverige har fuskat sig till höga
              belopp i klimatfinansiering. Det är precis tvärtom. Det står genomgående
              att det är just Sverige som tillför medel, att det är just Sverige
              som först pledgar och att det också är Sverige som först lever
              upp till det vi har lovat. Det är den korrekta bilden av Sveriges
              klimatansvar.
            </seg>
            <seg n="b24a5a15">
              Jag framhåller inte detta för att säga att den här regeringen
              har bytt kurs från de tidigare regeringarna utan så här har Sverige
              agerat och så här ska Sverige agera. Vi ska vara en global solidarisk
              nation som hjälper till i de här sammanhangen.
            </seg>
            <seg n="e54eedf2">
              Låt mig påpeka att jag har lite svårt för Jacob Johnsons IMF-resonemang.
              De medel vi tillför IMF får vi ränta på, rätt betydande ränta.
              Det har vi gjort för Lettland, Brasilien, Island, Irland och en
              lång rad andra länder om vi går tillbaka till 1948. Det gör vi
              därför att vi ska vara en del av ett fritt världshandelssystem,
              och vi måste vara en del av dem som tar ansvar för att det systemet
              ska fungera. Det ska naturligtvis alltid gälla, oavsett vilka
              länder det är som har bekymmer.
            </seg>
            <seg n="7ad358c0">
              Vi får återkomma till diskussionen om euroländerna.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="6128420e">
            12 § Svar på interpellation 2011/12:144 om RUT-avdraget
          </note>
          <note type="speaker" n="d27bd226">
            Anf. 61 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-27" n="90d12a92">
            <seg n="7b2961a2">
              Fru talman! Teres Lindberg har frågat mig om jag är beredd att
              ompröva min inställning till RUT-avdraget.
            </seg>
            <seg n="2294286a">
              RUT-avdraget är en viktig del i regeringens politik för att minska
              utanförskapet och få fler i arbete. Ska Sverige kunna möta de
              långsiktiga utmaningar som väntar krävs en varaktigt ökad sysselsättning.
            </seg>
            <seg n="717b1f2c">
              Det huvudsakliga syftet med RUT-avdraget är att skapa nya arbetstillfällen.
              Avsikten är att även bidra till att arbete som tidigare utfördes
              svart ska omvandlas till vitt marknadsarbete och att kvinnor och
              män ska kunna kombinera familjeliv och arbetsliv på lika villkor.
            </seg>
            <seg n="67e8a10e">
              Sedan RUT-avdraget infördes har branschen mångdubblats. Antalet
              personer som får avdraget ökar för varje år och efterfrågan på
              tjänsterna växer. Många nya företag har startats och antalet anställda
              personer har ökat kraftigt.
            </seg>
            <seg n="6bc8612e">
              Av Skatteverkets rapport Om RUT och ROT och VITT och SVART framgår
              att RUT-avdraget har bidragit till att svartarbete har omvandlats
              till vitt och att acceptansen för svartarbete har minskat. Även
              rapporten från Institutet för framtidsstudier visar att RUT-avdraget
              har medfört att konkurrensen från den svarta sektorn har minskat.
            </seg>
            <seg n="a0c62615">
              Det finns alltså mycket som tyder på att reformen har haft positiva
              effekter på flera plan. Jag är därför inte beredd att ompröva
              RUT-avdraget.
            </seg>
          </u>
          <note type="speaker" n="055a8e82">
            Anf. 62 TERES LINDBERG (S):
          </note>
          <u who="teres_lindberg_8ea170_w" xml:id="i-71a0b0978e45f3d9-0" n="d9548190">
            <seg n="22044469">
              Fru talman! Jag har i en interpellation ställt frågan till finansministern
              huruvida han är beredd att ompröva sin inställning till avdrag
              för hushållstjänster, och jag ber att få tacka finansministern
              för svaret. Ett särskilt tack också för att finansministern på
              ett föredömligt sätt svarar tydligt på frågeställningen. Även
              om jag bara en kort tid har haft det hedervärda uppdraget att
              vara ledamot av riksdagen har jag insett att raka och tydliga
              besked inte riktigt är något som riksdagen är bortskämd med.
            </seg>
            <seg n="71c5d949">
              Fru talman! Institutet för framtidsstudier presenterade för några
              veckor sedan rapporten Bland Rolexklockor och smutsiga trosor
              . I sin rapport visar man att skattereduktionen för hushållstjänster,
              det så kallade RUT-avdraget, inte har lett till att göra den svarta
              marknaden för städhjälp vitare.
            </seg>
            <seg n="c36a68e0">
              År 2007 infördes skattereduktion för hushållsnära tjänster, det
              så kallade RUT-avdraget, med syftet att etablera en ny marknad,
              skapa sysselsättning, motverka svartarbete och främja jämställdhet.
              Skatteverket uppger fyra år senare att endast 6 procent har gått
              från den svarta till den vita marknaden.
            </seg>
            <seg n="94e50a11">
              Institutet för framtidsstudiers rapport bekräftar Skatteverkets
              rapport och visar att en minskning av utbud och efterfrågan på
              de svarta tjänsterna inte har infunnit sig. Det var ett viktigt
              argument för att införa RUT-avdraget. Det argumentet faller platt
              till marken.
            </seg>
            <seg n="16182b2e">
              Studien visar att de olika marknaderna i stället fungerar parallellt.
              Som köpare av hushållstjänster vet man inte riktigt om den som
              utför tjänsten arbetar svart eller vitt, även om man betalar vitt
              till den som utför tjänsten.
            </seg>
            <seg n="59f350cd">
              Priserna på de vita hushållstjänsterna har naturligtvis sjunkit
              eftersom staten bidrar till att hålla priserna nere. Det har i
              sin tur också lett till att priserna i den svarta sektorn har
              sjunkit.
            </seg>
            <seg n="d888e0e3">
              Beteendena i de svarta och i de vita delarna beror inte alltid
              på vad köparen är beredd att betala, utan det handlar också om
              arbetstagarens brist på tillträde till arbetsmarknaden i kombination
              med köparens särskilda önskemål på arbetskraften. På den informella
              och den svarta arbetsmarknaden förekommer helt andra problem än
              de som finns på den vita arbetsmarknaden, alltså problem som sexuella
              trakasserier, exploatering och otrygghet.
            </seg>
            <seg n="1acbeb31">
              Min uppfattning är att det är här som finansministern borde lägga
              krutet och se till att ett omfattande svartarbete blir vitt i
              stället för att som i dag fortsätta att göra så att de som egentligen
              har råd att betala för hushållsnära tjänster blir Sveriges nya
              bidragstagare.
            </seg>
          </u>
          <note type="speaker" n="81c31bc7">
            Anf. 63 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-28" n="90d12a92">
            <seg n="b0088322">
              Fru talman! Att vara politiker handlar om att förstå, uppleva
              och vara nära den verklighet som människorna lever i, att förstå
              hur villkoren är i våra storstäder där så många människor lever,
              att förstå och uppleva den vardag som människor som sätter sig
              i bilen och åker till jobbet har, att förstå och uppleva hur unga
              familjer försöker få ihop yrkesliv, ett jämställt familjeförhållande
              och de ambitioner som man har som förälder. Det är här som regeringens
              politik svarar mot den moderna tiden. Oförmågan att se utgångspunkterna
              i storstäder och arbete för unga familjer blir en sådan belastning
              för dem som säger nej och vill stoppa detta.
            </seg>
            <seg n="1ec65973">
              RUT- och ROT-avdragen är mycket grundläggande förändringar för
              att få vår välfärdsstat att fungera. Välfärdsstaten bygger på
              att vi har relativt höga offentliga utgifter. Vill man inte som
              i Spanien, Grekland och Portugal köra med stora underskott måste
              man ha relativt höga skatter. Så ser det ut i Sverige, och så
              ska det se ut i Sverige också framgent. Höga skatter kostar väldigt
              många jobb. En skattekrona har en finansieringsbörda på någonstans
              mellan 1:50 och 2 kronor. Hur ska vi minska den, och var kommer
              den kostnaden? Vi vet genom mycket omfattande internationell forskning
              att tyngden för höga skatter läggs på tjänstesektorn där man kan
              byta till eget arbete eller byta till arbeten som sker i den informella
              eller till och med i den svarta ekonomin.
            </seg>
            <seg n="f4d14cb6">
              Vi vet att Sverige har haft en undersysselsättning i service-
              och tjänstesektorn på någonstans runt ett par hundra tusen personer
              jämfört med likartade länder. Detta har vi nu börjat åtgärda.
              Vi har fortfarande världens största och mest välfungerande sociala
              omsorgssektor. Vi har fortfarande relativt höga skatter, även
              om det är många som skulle behöva höja sina eftersom de har så
              stora underskott. Men vi har gjort lättnader för fler i arbete
              genom förändringar som gör att det blir enklare för ekonomin att
              bära de höga välfärdsutgifterna och de höga skatterna.
            </seg>
            <seg n="88f24376">
              Det som då är så frapperande är att Socialdemokraterna säger
              nej till allt detta RUT-avdrag, ROT-avdrag, arbetsgivaravgifter
              för ungdomar, tjänstemoms som gör att det blir lättare att klara
              en bra välfärdsstat med relativt höga skatter utan att trycka
              ut tjänstejobben. Där säger Socialdemokraterna konsekvent nej
              på punkt efter punkt. Det är det som är denna oförmåga att se
              sin samtid och hur människor i storstäder upplever detta hur viktigt
              det är att man faktiskt kan sätta sig i en bil och åka till ett
              arbete, att man kan vara med och bidra i arbetslivet och samtidigt
              klara av sin roll i familjen.
            </seg>
            <seg n="36d1dc57">
              Socialdemokraternas konstanta angrepp mot de lättnader som gör
              att vi skapar jobb är för mig obegripliga.
            </seg>
            <seg n="834cb647">
              Låt mig göra ett konstaterande. Nu hör vi från Socialdemokraterna
              att tjänstemomsen inte kommer att fungera. Det vet vi inte än
              eftersom vi inte har infört den. Den införs vid årsskiftet. Men
              vi hörde samma argumentation om RUT- och ROT-avdragen som inte
              skulle ge några jobb och som inte skulle betyda att några människor
              fick arbete. Vi ser att denna sektor har vuxit för varje år. För
              varje år har vi kunnat konstatera att det är fler än vi räknade
              med som utnyttjar systemen. Då är det rätt uppenbart att det också
              påverkar attityderna.
            </seg>
            <seg n="9a538ef0">
              I Skatteverkets rapport framhåller man att det är en högst påtaglig
              förskjutning i allmänhetens attityder till svartarbete. Det är
              färre som anser att det är acceptabelt.
            </seg>
            <seg n="70d58e69">
              Jag vill att Sverige ska vara Sverige. Sverige ska inte vara
              Grekland. Sverige ska inte vara Portugal. Sverige ska vara ett
              land där man betalar sina skatter och får bra välfärd tillbaka.
              Men då måste vi också ha ett skattesystem som låter människor
              klara sin vardag.
            </seg>
          </u>
          <note type="speaker" n="2bf3dc65">
            Anf. 64 TERES LINDBERG (S):
          </note>
          <u who="teres_lindberg_8ea170_w" xml:id="i-71a0b0978e45f3d9-1" n="d9548190">
            <seg n="09907586">
              Fru talman! Jag instämmer i att vi borde fokusera vårt arbete
              på att minska svartarbetet. Problemet är att det inte är där som
              fokus läggs, och RUT-avdraget leder inte till att minska just
              detta.
            </seg>
            <seg n="7b9bb0da">
              Jag instämmer också i att en av politikens funktioner och kanske
              viktigaste delar är att förstå och uppleva verkligheten, särskilt
              den i storstäderna. Jag är själv stockholmare och både född och
              uppvuxen i detta län, så jag vet precis hur det är att vara både
              småbarnsförälder och att jobba mycket och vilka problem man har
              för att få vardagen att fungera och för att få yrkeslivet och
              det jämställda familjelivet att gå ihop. Men det blir ändå vissa
              problem i det system som vi har med RUT-avdraget.
            </seg>
            <seg n="ac7a3011">
              Ministern hänvisar i sitt skriftliga svar till att RUT-avdraget
              är en viktig del i regeringens ambition att skapa fler arbetstillfällen.
              Om det vore så att det är den enda ambition man har och dessutom
              förstår och upplever den verklighet som många människor lever
              i vore väl det rimliga att man riktade avdraget, eller låt mig
              kalla det bidraget eftersom det faktiskt är det som RUT är, också
              till dem som har de största behoven. Men det är inte så i dag.
              Bidraget går de facto till dem som tjänar allra mest. När man
              tittar på siffrorna kan man konstatera att det faktiskt, föga
              förvånande, är så att de som nyttjar detta bidrag mest också är
              de som har de högsta inkomsterna.
            </seg>
            <seg n="f44e9eb6">
              De äldre har dessutom hamnat i kläm i många borgerligt styrda
              kommuner där man har tagit bort hemtjänsten och den hjälp som
              tidigare har getts och bara hänvisar till RUT-avdraget. Om de
              äldre behöver hjälp hemma för att kroppen inte längre klarar av
              att sköta hushållet hänvisar man till RUT-avdraget i stället för
              att de äldre ska få en biståndsbedömd hemtjänst som de egentligen
              borde ha rätt till. Men man skulle kunna rikta stödet till de
              äldre och till barnfamiljerna barnfamiljerna har helt klart de
              största problemen och de största svårigheterna att få livet att
              fungera i en pressad arbetssituation som dessutom ofta har en
              sämre ekonomi. Det skulle ge ett mycket bättre utfall om man riktade
              sig till just de grupper som har behovet. Det skulle också helt
              klart ge en mycket bättre utjämnande effekt.
            </seg>
            <seg n="e649bc30">
              Det är tydligt att RUT-avdraget för de allra flesta svenskar
              spelar en ganska liten roll. Men det är hushåll med inkomster
              på över 400 000 kronor som utnyttjar det. För andra hushåll kan
              det handla om att man använder det om man anlitar flytthjälp någon
              gång eller behöver hjälp med städning, storstädning eller fönsterputs
              någon gång. Det var tjänster som redan innan RUT-avdraget infördes
              utnyttjades av många hushåll. Hela effekten av RUT-avdraget gör
              att det missriktas och gynnar de rika hushållen som redan tidigare
              faktiskt har de ekonomiska möjligheterna att betala för detta.
              Det blir alltså en ojämlik fördelningspolitisk insats när vi gör
              hushåll som tjänar mycket till Sveriges nya bidragstagare, och
              det är helt enligt den politik som Anders Borg företräder.
            </seg>
          </u>
          <note type="speaker" n="f38662ba">
            Anf. 65 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-29" n="90d12a92">
            <seg n="32bcb113">
              Fru talman! Jag vill tacka Teres Lindberg för hennes analys av
              storstäderna. När Socialdemokraterna på detta sätt inte förmår
              att se hur arbets- och levnadsvillkoren är där flertalet människor
              bor blundar de för problem. Jag vill tacka för det därför att
              det är en viktig förutsättning för att man inte ska göra någonting
              åt dessa problem. Det vill jag särskilt tacka för eftersom det
              lägger grunden för att Socialdemokraterna inte kommer tillbaka
              som något brett parti i storstäderna. Det tycker jag är en utmärkt
              utgångspunkt. Fortsätt på det sättet!
            </seg>
            <seg n="3ddddd3c">
              RUT, ROT, tjänstemoms och ungdomsarbetslöshet det är 23 miljarder
              i skattelättnader för servicesektorn som Socialdemokraterna vill
              ta bort. Det är 23 miljarder kronor, och så säger man att det
              ska kompenseras med riktade åtgärder.
            </seg>
            <seg n="245748d9">
              Vi gjorde ett räkneexempel på ett restaurangföretag med 20 anställda
              varav 10 var i den ålder detta handlar om. Jag tror att skattebelastningen
              för Socialdemokraternas förslag låg på i storleksordningen 23
              miljoner, och den riktade lättnaden låg på maximalt 26 000 kronor.
              Jag har lite svårt att se hur detta kan kompensera för den skattechock
              som Socialdemokraterna tänker sig att de ska lägga på service
              och de sektorer där många unga människor jobbar. Här är Socialdemokraternas
              politik på höjden av sin obegriplighet.
            </seg>
            <seg n="1c1b2570">
              Vi har haft en debatt med Svenskt Näringsliv om ungdomsarbetslösheten,
              där vi har sagt att vi inte är beredda att avvika ifrån kollektivavtal
              eller arbetsrätt. I stället gör vi dessa andra saker RUT, ROT
              och ungdomsarbetsgivaravgifter så att det ändå ska komma till
              ingångsjobb i tjänstesektorn.
            </seg>
            <seg n="9b4bcca0">
              Socialdemokraterna slår till med två slutsatser. Å ena sidan
              ska vi skärpa arbetsrätten lägga på mer bördor på regleringarna
              för företagen, minska möjligheterna till korttidskontrakt och
              ha mer av heltidsrättigheter och arbetstidskontroll. Å andra sidan
              ska vi lägga på 23 miljarder i skattebörda. Det är helt obegripligt
              hur denna politik inte skulle kunna leda till ännu större problem
              med undersysselsättning bland unga människor. Det är en politik
              som närmast ser ut som att man jobbat fram den för att den ska
              ha effekten att ungdomsarbetslösheten ska öka.
            </seg>
            <seg n="9c01ecc5">
              Socialdemokraterna har inte den insikt om hur verkligheten i
              storstadsområdena ser ut som krävs för att förstå att om man ska
              förena önskan att göra egen karriär, vara en del av samhället,
              sätta sig i bilen och åka till jobbet, uppfylla de önskemål och
              drömmar man har som förälder och partner måste livet kunna fungera.
              Socialdemokraterna kan inte ta till sig att verkligheten har ändrats.
              Det är naturligtvis ur mitt perspektiv bara en fördel.
            </seg>
          </u>
          <note type="speaker" n="8a2cf294">
            Anf. 66 TERES LINDBERG (S):
          </note>
          <u who="teres_lindberg_8ea170_w" xml:id="i-71a0b0978e45f3d9-2" n="d9548190">
            <seg n="b6f8126d">
              Fru talman! Det sista vi socialdemokrater gör är att blunda.
              Vi blundar inte för de problem som finns vare sig i våra storstäder
              eller för den delen i övriga Sverige.
            </seg>
            <seg n="1dec5cdf">
              Vi har i dag en tilltagande barnfattigdom. För de allra fattigaste
              familjerna framstår RUT snarare som ett hån. Det är de mest basala
              behoven de måste ha hjälp med, men här är regeringen passiv. Hemhjälpen
              för de äldre fungerar dåligt i massvis av kommuner. I en del borgerliga
              kommuner har man till och med avvecklat hemhjälpen och hänvisar
              cyniskt de gamla till att skaffa sig hemtjänst med RUT-avdrag.
            </seg>
            <seg n="7b96387a">
              Förskolornas öppettider har snävats in samtidigt som oregelbundna
              arbetstider har blivit allt vanligare i arbetslivet. Skolornas
              fritidsverksamhet har skurits ned. Jäktade småbarnsföräldrar tvingas
              i onödan gå ned i arbetstid därför att förskolan inte är anpassad
              efter deras behov. För den regering som verkligen vill underlätta
              vardagen för alla familjer finns det åtskilligt att uträtta.
            </seg>
            <seg n="79d76b09">
              Det förutsätter dock att man koncentrerar sig på insatser som
              alla har nytta av i stället för att skänka bort skattepengar till
              hushåll som redan har det gott ställt. Häri ligger problemet,
              Anders Borg!
            </seg>
            <seg n="28be1972">
              Jag ber att få tacka för denna debatt, och jag vill också passa
              på att tillönska ministern en god jul och ett gott nytt år.
            </seg>
          </u>
          <note type="speaker" n="be603356">
            Anf. 67 Finansminister ANDERS BORG (M):
          </note>
          <u who="anders_borg_finansminister_w" xml:id="i-e3385f44ba5d9581-30" n="90d12a92">
            <seg n="3d28c7ea">
              Fru talman! Det är inte uppenbart att Socialdemokraterna blundar
              när de utformar sin politik. Det är nästan så att man har känslan
              att mikroskopet eller förstoringsglaset har varit framme.
            </seg>
            <seg n="efdc7dd9">
              Den precision man riktar åtgärderna mot ungdomar och servicesektorn
              med är nämligen frapperande. Kombinationen av RUT, ROT, ungdomsarbetsgivaravgifter,
              nya arbetsrättsliga lagstiftningar och nya krav på arbetsgivarna
              det går ju inte att tänka sig någon annan slutsats än att det
              leder till att det blir färre jobb i restauranger i servicesektorn
              och att fler unga människor stängs ute från arbetsmarknaden. Där
              kan man inte säga att Socialdemokraterna blundar; där är det precision.
            </seg>
            <seg n="2a2753ff">
              Blundar gör man däremot för det moderna samhällets villkor. Vi
              vill ha en välfärdsstat. Vi vill ha höga utgifter för att trygga
              människors framtid och för att vi också ska ha trygghetssystem
              under omställning. Då behöver vi ha relativt höga skatter i det
              här landet. Antingen väljer vi att blunda för att höga skatter
              driver ut servicejobb i antingen den formella sektorn, eget arbete
              eller svart sektor, eller också försöker vi göra någonting åt
              det.
            </seg>
            <seg n="a560fd41">
              Socialdemokraterna blundar för villkoren i den moderna storstadsbaserade
              välfärdsstaten och vanliga människors vardag. Det är naturligtvis
              besvärligt för Socialdemokraterna och någonting man kan förstå
              lägger grunden till att människor inte upplever att Socialdemokraterna
              ser deras tillvaro.
            </seg>
            <seg n="33766a3b">
              Därmed är det inte sagt att jag vill avstå från att önska Teres
              Lindberg en god jul och ett gott nytt år.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="9d61a73d">
            13 § Svar på interpellation 2011/12:154 om upphandling av lätt
            torped
          </note>
          <note type="speaker" n="ea0a5e2a">
            Anf. 68 Försvarsminister STEN TOLGFORS (M):
          </note>
          <u who="sten_tolgfors_forsvarsminister_w" xml:id="i-3ebab309385cb784-2" n="7f56d710" next="i-9b5ba0c28709c63f-2">
            <seg n="fc05f3ec">
              Fru talman! Anna-Lena Sörenson har frågat mig om jag avser att
              regeringen ska frångå den av riksdagen beslutade materielförsörjningsstrategin
              och hoppa över steg ett om att i första hand vidmakthålla och
              uppgradera.
            </seg>
            <seg n="6380d8c7">
              Anna-Lena Sörenson och jag debatterade torpedfrågan den 8 april
              i år. Som jag då redogjorde för hemställde Försvarsmakten den
              3 december 2009 om att få beställa utveckling av torped 45D som
              ersättare till torped 45. Avsikten var att påbörja utvecklingen
              av en ny torped hos nuvarande leverantör. Riksdagen har fastslagit
              nya principer för materielförsörjning med mindre fokus på nyutveckling,
              för att på så sätt öka effektiviteten vid anskaffning av nya materielsystem.
            </seg>
            <seg n="1fa8a761">
              Försvarsmakten återtog den 8 augusti 2010 sin hemställan om utveckling
              av torped 45D. I samma ärende hemställde man i stället om att
              få anskaffa ny lätt torped för att ersätta den som nu används.
              Regeringen bemyndigade i oktober 2010 Försvarsmakten att få ersätta
              torped 45 förbehållet riksdagens beslut om budgetpropositionen
              för 2011, ett beslut som togs den 8 december samma år. Därmed
              var alla av riksdag och regering nödvändiga beslut fattade för
              att en upphandling skulle kunna påbörjas.
            </seg>
          </u>
          <note n="3b848df7">
            Som en del i sin beredning av ärendet valde Försvarets materielverk
            att den 24 januari 2011 hemställa om undantag enligt 15 kap. 22
            § lagen om offentlig upphandling. Hemställan omfattar flera materielfrågor
            kopplade till undervattensområdet, varav ersättning av lätt ubåtsjakttorped
            är en mindre del. Försvarets materielverk har under 2011 genomfört
            en marknadsanalys i syfte att undersöka tillgången hos de möjliga
            leverantörer som kan tillgodose Försvarsmaktens behov gällande
            ubåtsjakttorped.
          </note>
          <u who="sten_tolgfors_forsvarsminister_w" xml:id="i-9b5ba0c28709c63f-2" n="7f56d710" prev="i-3ebab309385cb784-2">
            <seg n="86322ecf">
              Materielanskaffningen ska alltid utgå från Försvarsmaktens operativa
              behov. Inför varje större materielanskaffning sker inom Regeringskansliet
              en grundlig analys av ärendet. Regeringen avser att följa materielförsörjningsstrategin,
              så även i detta fall.
            </seg>
          </u>
          <note type="speaker" n="18c334a1">
            Anf. 69 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-262c1f4e167a0273-0" n="841120f8">
            <seg n="7d599891">
              Fru talman! Jag får tacka försvarsministern så mycket för svaret.
            </seg>
            <seg n="eb49201b">
              Försvarsministern har i sitt svar redogjort för sin syn på delar
              av historien kring torped 45. Jag skulle dock uppskatta om försvarsministern
              valde att svara på min fråga huruvida regeringen väljer att hoppa
              över steg ett i materielförsörjningsstrategin om att vidmakthålla
              och uppgradera materiel före nyanskaffning på öppna marknaden.
              Man håller ju uppenbarligen fast vid beslutet att konkurrensutsätta
              upphandlingen och försöka köpa från hyllan.
            </seg>
            <seg n="b2f6e939">
              Fru talman! Historien om torpeden börjar bli lång och segdragen.
              Jag har tidigare genom frågor och en interpellation till försvarsministern
              efterfrågat handling från regeringens sida, eftersom en utdragen
              process för anskaffning riskerar att leda till förmågeglapp på
              tiotals år och därmed också äventyra den svenska undervattensförmågan
              och Försvarsmaktens möjligheter att upprätthålla Sveriges integritet
              i Östersjön. Därtill kommer risk för kompetensflykt inom svensk
              försvarsindustri och i förlängningen också stora fördyringar,
              eftersom inget känt utländskt företag har torpeder på hyllan som
              passar svenska geografiska förhållanden.
            </seg>
            <seg n="d071bcc0">
              Skulle FMV tvingas till ett sådant köp skulle det i sin tur innebära
              betydligt större systempåverkan än vad som blir fallet med en
              direktupphandlad svensk torped. Torped 45 är en del i ett mycket
              komplicerat och omfattande system som innehåller både hårda tekniska
              komponenter i form av sonarer, lednings- och torpedsystem, torpedanpassning,
              tuber och kommunikationssystem och mjuka komponenter som taktik,
              regementen, dokumentation, utbildning, erfarenhet, systemsäkerhet
              och logistik.
            </seg>
            <seg n="c4fb4bbd">
              Tvingas man till nyanskaffning från hyllan påverkas detta komplicerade
              system i en omfattande grad. Det leder till att Försvarsmaktens
              operativa behov inte blir tillgodosedda under lång tid och till
              stora fördyringar i form av ombyggnads- och integrationskostnader
              och förlorad kompetens. Det var just sådana effekter som man ville
              undvika med den nya materielförsörjningsstrategin.
            </seg>
            <seg n="c1de2054">
              Fru talman! En direktupphandling av svensktillverkad torped är
              att ses som ett vidmakthållande och en uppgradering av den äldre
              torped 45. Det skulle spara pengar för de svenska skattebetalarna
              och, som sagt, ge betydligt mindre systempåverkan på det svenska
              ubåtsförsvaret.
            </seg>
            <seg n="62618f65">
              Med en sådan upphandling skulle man också kunna undvika den långa
              tidsutdräkt som en konkurrensutsättning av torpeden skulle ge.
              Det vore också helt i linje med regeringens strategi för materielanskaffning.
            </seg>
            <seg n="62b3d9f6">
              När försvarsministern i sitt svar säger att regeringen avser
              att följa materielförsörjningsstrategin även i det här fallet
              nämner han inte vilken del av strategin han avser att följa.
            </seg>
            <seg n="bdad5691">
              Jag ser fram emot att försvarsministern här i kammaren utvecklar
              detta. Jag vill samtidigt att han passar på att berätta för oss
              vad den nämnda marknadsanalysen har resulterat i. Och sist men
              inte minst är vi intresserade av att höra om Försvarets materielverk
              har fått något svar från de svenska tillverkarna på sin hemställan
              från den 24 januari om att få göra en direktupphandling av torped
              45, och i så fall vad svaret blev.
            </seg>
          </u>
          <note type="speaker" n="3e38e049">
            Anf. 70 Försvarsminister STEN TOLGFORS (M):
          </note>
          <u who="sten_tolgfors_forsvarsminister_w" xml:id="i-e3385f44ba5d9581-31" n="7f56d710">
            <seg n="321a6a15">
              Fru talman! Då ska jag vara väldigt konkret i mitt svar på interpellationens
              fråga. Interpellanten frågar om vi ska hoppa över steg ett, att
              i första hand vidmakthålla och uppgradera.
            </seg>
            <seg n="6db2feab">
              Försvarsmaterielförsörjningsstrategin är en helhet som innehåller
              olika delmoment, en trappa av åtgärder som man prövar steg för
              steg. Det som Anna-Lena Sörenson tar upp som ett förslag är prövat.
            </seg>
            <seg n="f500d0f9">
              Torped 45 bedöms inte gå att vidmakthålla eller uppgradera, enligt
              FMV, utan den kräver en nyutveckling. Frågan är alltså prövad
              och avdömd av Försvarsmakten och FMV. Det som riksdag och regering
              har sagt, som också har prövat frågan, är att torped 45 ska ersättas.
            </seg>
            <seg n="6e970634">
              FMV har sedan en tid tillbaka arbetat med detta. Man har gjort
              en RFI, request for information. Man har inventerat marknaden.
              Och, och det är svaret på en annan av de frågor som Anna-Lena
              Sörenson ställde, det finns fler än en leverantör som har visat
              intresse för att delta i en sådan upphandling.
            </seg>
            <seg n="9cc5509f">
              FMV har sedan ett år tillbaka tillsammans med Försvarsmakten
              möjlighet att genomföra upphandling. Regeringen har beslutat i
              budgetpropositionen. Riksdagen har sedan i sin tur beslutat om
              detta i budgetpropositionen. Därmed, som jag redovisade i våras,
              var de nödvändiga besluten fattade. Därefter kom FMV in med en
              begäran om att rikta upphandlingen. Men så länge inget annat är
              meddelat gäller beslut fattade av regering och riksdag. FMV har
              heller inte varit passivt, utan man har gjort denna RFI. Jag tror
              att det var det som Anna-Lena Sörenson, om jag uppfattade det
              rätt, kallade för en marknadsundersökning.
            </seg>
            <seg n="b816bb7a">
              Regeringen har agerat proaktivt. Vi fattade ett regeringsbeslut
              riktat till Försvarsmakten redan innan riksdagen hade behandlat
              budgetpropositionen, dock givetvis med förbehåll för att Anna-Lena
              Sörenson och kollegerna i utskott och kammare skulle ställa sig
              positiva under riksdagsbehandlingen.
            </seg>
            <seg n="8028a41c">
              Beredningen pågår av det konkreta ärende som Anna-Lena Sörenson
              frågar om. Men FMV:s arbete är alltså inlett. Det har inte funnits
              någon anledning att avvakta andra besked, utan gällande beslut
              gäller tills annat meddelas.
            </seg>
            <seg n="e5423456">
              Jag vill dock påpeka några saker gällande Anna-Lena Sörensons
              interpellation. Nu handlar det om varför vi inte vidmakthåller
              och uppgraderar och riktar oss till en särskild leverantör. Förra
              interpellationen handlade om något annat. Då tyckte Sörenson att
              vi skulle låta FMV direktupphandla en ny torped från samma leverantör.
              Det är det som interpellationerna egentligen handlar om, inte
              materielförsörjningsstrategin, inte torpeder utan om en leverantör.
            </seg>
            <seg n="46abb2f6">
              Nu är Anna-Lena Sörenson i den här interpellationen för den nya
              materielförsörjningsstrategin och försöker använda den för att
              gå i den riktning som hon själv vill. I den tidigare interpellationen
              var Anna-Lena Sörenson emot den nya materielförsörjningsstrategin
              och ville frångå den för att kunna gå i den riktning som hon själv
              vill göra.
            </seg>
            <seg n="98b978de">
              Socialdemokraterna är också i sin budgetmotion kritiska till
              den nya materielförsörjningsstrategin, som Anna-Lena Sörenson
              nu vill använda för att gå i sin riktning. I praktiken och i verkligheten
              har Socialdemokraterna varit emot snart sagt varje upphandling
              av större karaktär i enlighet med den nya materielförsörjningsstrategin,
              som för övrigt en gång i världen formulerades av Göran Persson
              sittandes på Harpsund.
            </seg>
            <seg n="94d37d04">
              Vad är det egentligen som gäller, Anna-Lena Sörenson? Är ni för
              eller är ni emot? Vi försöker tillämpa strategin på ett rationellt
              sätt, steg för steg.
            </seg>
            <seg n="e6fc92e2">
              Förra gången påstod Anna-Lena Sörenson gång på gång och byggde
              sin argumentation på att det skulle ha kommit två hemställanden
              från FMV. Jag sade redan då att det bara var en. Likväl hängdes
              argumentationen upp på just detta påstående.
            </seg>
          </u>
          <note type="speaker" n="6d71204b">
            Anf. 71 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-262c1f4e167a0273-1" n="841120f8">
            <seg n="a401dd10">
              Fru talman! Det är intressant att försvarsministern tar upp vår
              förra interpellationsdebatt. Jag kom själv att tänka på den när
              jag läste svaret här, för i den debatten gav försvarsministern
              mig beskedet att det här var ett högt prioriterat ärende på Försvarsdepartementet.
              Han tyckte vid det tillfället att jag var väldigt tidigt ute,
              att jag skyndade på för mycket och hade för bråttom. Nu har det
              gått elva månader sedan FMV gjorde sin hemställan, och fortfarande
              får vi beskedet att beredning pågår. Vi undrar naturligtvis vad
              det här kommer att resultera i.
            </seg>
            <seg n="9d3e776f">
              Det vore bra om försvarsministern engagerade sig i själva konsekvenserna
              av hur materielförsörjningsstrategin tillämpas i det här fallet,
              för det handlar om risk för stora fördröjningar, kompetensflykt
              och stor systempåverkan på ubåtsförsvaret. Jag tycker att han
              borde välkomna engagemanget från Socialdemokraternas sida för
              att försöka lösa de knutar som tydligen har uppstått på Försvarsdepartementet
              när det gäller upphandlingen av torped 45.
            </seg>
          </u>
          <note type="speaker" n="1f964ec7">
            Anf. 72 Försvarsminister STEN TOLGFORS (M):
          </note>
          <u who="sten_tolgfors_forsvarsminister_w" xml:id="i-e3385f44ba5d9581-32" n="7f56d710">
            <seg n="8f2dbe0a">
              Fru talman! Ja, det är precis så som Anna-Lena Sörenson säger,
              att det här är ett väldigt viktigt ärende. Det är högt prioriterat
              och det är också komplext. Det är på grund av komplexiteten och
              precis de konsekvenser som jag tycker att Anna-Lena Sörenson på
              ett bra sätt utvecklade både i den här och i den tidigare interpellationsdebatten
              som det tar tid att tränga in i alla de olika aspekterna.
            </seg>
            <seg n="3bcf60a3">
              Jag vill också be kammaren att notera att redan ett par månader
              efter att FMV:s hemställan kom in till Regeringskansliet stod
              Anna-Lena Sörenson i denna talarstol och sade att nu är det bråttom.
              En förväntad beredningstid i ett komplext ärende på ett par månader
              var för mycket, tyckte Anna-Lena Sörenson då.
            </seg>
            <seg n="17404950">
              Jag tycker också att det finns anledning att gå tillbaka till
              vår tidigare interpellationsdebatt, därför att där utvecklade
              vi en hel del, Anna-Lena Sörenson, om den svenska kompetensen
              och varför detta är ett väldigt viktigt svenskt kompetensområde.
              Anna-Lena Sörenson och jag delar helt synen när det gäller undervattensteknik,
              Gripenteknologi och ett antal andra områden där vi har en väldigt
              speciell och högtstående svensk kunskap, vilket inte utesluter
              att det också finns andra som har kunskap. Vi utvecklade där en
              del av de delar som är speciella i Sverige, speciella men kanske
              inte nödvändigtvis helt exklusiva, till exempel placerande förmåga,
              förmåga i bräckta och grunda vatten, lägre hastigheter som möjliggör
              bekämpning av mindre mål och trålstyrning av torpeder, vilket
              ger möjligheter att styra in men också att styra bort om man vill
              avbryta efter ett felaktigt beslut om avfyrning. Vi pekade tillsammans
              på ett antal punkter där Sverige har en speciell kompetens. Samtidigt
              noterade vi att det möjligen kunde ske en viss omriktning i andra
              länder, därför att vi har tidigare varit väldigt ensamma vad gäller
              till exempel bräckvattenkompetens, men möjligen finns kompetens
              på andra områden.
            </seg>
            <seg n="f58c5fc5">
              Det som har hänt sedan dess är också att FMV har genomfört en
              RFI, och det har pekats på att det eventuellt finns flera möjliga
              aktörer som har intresse. Hur frågan slutgiltigt hanteras får
              vi återkomma till i diskussionen, Anna-Lena Sörenson och jag.
              Det är jag helt övertygad om. Men det här går ju tillbaka till
              någonting annat mycket större och viktigare. Det jag tror att
              Anna-Lena Sörenson och jag kommer att finna samsyn om är att i
              inriktningspropositionen för försvaret 2009 slogs vikten av att
              vidmakthålla undervattensförmågan fast. En del av förmågan är
              den lättare torpeden. Men vi har också gjort en lång rad andra
              saker som styrker detta, till exempel beslutet om att utveckla
              och anskaffa nästa generations ubåt, halvtidsmodifiering av Gotland
              och ett antal andra delbeslut som ingår i en helhet vad gäller
              undervattensförmågan.
            </seg>
            <seg n="1003b2e5">
              Det är uppenbart att torped 45 behöver ersättas. Enligt FMV kan
              den inte vidmakthållas eftersom torpedens teknologi är så pass
              föråldrad.
            </seg>
            <seg n="5811e565">
              De politiska beslut som behövdes togs med regerings- och riksdagsbesluten
              om budgetpropositionen förra året. Därefter har FMV kunnat påbörja
              upphandlingsarbetet.
            </seg>
            <seg n="9d975ac1">
              Jag är helt överens med Anna-Lena Sörenson om vikten av denna
              fråga. Jag vill dock peka på att få saker är så komplexa och ingår
              i sådana helheter, ett system av system för att ge oss undervattensförmåga,
              som detta. Därmed krävs också en noggrann och bred beredning.
            </seg>
          </u>
          <note type="speaker" n="31e1554b">
            Anf. 73 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-262c1f4e167a0273-2" n="841120f8">
            <seg n="6705245d">
              Fru talman! Det är synd att försvarsministern gör detta till
              en definitionsfråga om vidmakthållande eller nyanskaffning. Han
              beskriver att det är ett komplext system där torpeden ska passa
              in. Den ska bestycka Visbykorvetter och helikoptrar. Den kompetens
              som krävs för upprätthållande av service av detta krävs också
              för att upprätthålla förmågan på de tyngre torpederna som ska
              bestycka ubåtarna. Detta är riktigt.
            </seg>
            <seg n="64348e8b">
              Därför borde man kanske använda sitt politiska mandat och politiken
              för att säga att detta är en del av ett system och skulle kunna
              betraktas som ett vidmakthållande, en uppgradering.
            </seg>
            <seg n="68766b58">
              Det är intressant med de andra aktörerna i marknadsanalysen ett
              ord som försvarsministern själv använde i svaret till mig och
              vad det har resulterat i. Om jag är rätt underrättad, vilket jag
              kanske inte är eftersom det inte är offentliga handlingar, är
              det företag som varit intresserat italienskt. Förra gången vi
              prövade italienska torpeder i svenska farvatten slutade det med
              att de jagade våra egna torpedbåtar. Det ska vi väl inte upprepa,
              hoppas jag.
            </seg>
            <seg n="fd382a88">
              Jag önskar vidare att försvarsministern inte stirrar sig blind
              på begreppsfrågor, att han använder sig mindre av juridik och
              mer av politik och använder sitt politiska inflytande för att
              lösa upp den prestige som tydligen har gått i dessa frågor och
              att han ser mindre till ideologi och blir mer pragmatisk för Försvarsmaktens
              skull.
            </seg>
          </u>
          <note type="speaker" n="d9b4fe84">
            Anf. 74 Försvarsminister STEN TOLGFORS (M):
          </note>
          <u who="sten_tolgfors_forsvarsminister_w" xml:id="i-e3385f44ba5d9581-33" n="7f56d710">
            <seg n="faff3a83">
              Fru talman! Det är klart att politiken i någon mening kommer
              att vara delaktig i detta, för vi har en framställan från FMV
              som måste besvaras.
            </seg>
            <seg n="8eb03683">
              Jag vill dock inte politisera militär förmåga. Jag vill använda
              fackkunskap för att bedöma vilket alternativ som är bäst för Försvarsmakten
              och vilket alternativ som ger mest försvar för pengarna och därmed
              ytterst för försvarsförmågan. Om man hoppar över dessa led och
              börjar med att göra politiska bedömningar av saker som politiken
              uppriktigt sagt inte alltid är bäst på att bedöma skapar man en
              irrationell materielförsörjning.
            </seg>
            <seg n="8b48244f">
              Jag har gott förtroende för svensk försvarsindustris konkurrenskraft.
              Det ser vi exempel på hela tiden, senast med Gripen och Schweiz.
              Man klarar sig mycket väl på egna meriter, inte minst för att
              man i flera olika delmängder har en väldigt speciell förmåga något
              jag tror Anna-Lena Sörenson och jag är överens om. Detta visar
              sig vid en rationell prövning, och jag tror inte att man ska hoppa
              över den.
            </seg>
            <seg n="74acdf5e">
              Jag uppskattar våra debatter. Samtidigt upplever jag att de ändrar
              sig lite grann hela tiden. I våras var Sörensons budskap att regeringen
              borde frångå materielförsörjningsstrategin för att välja nuvarande
              leverantör. Den här gången är Sörensons budskap att problemet
              är att regeringen inte håller sig till samma strategi. Det är
              ett exempel på en sådan politisering som jag inte tycker är helt
              rationell.
            </seg>
            <seg n="5fa6bab2">
              Först bereder man ärenden färdigt. Sedan fattar man ett politiskt
              beslut om det behövs. I detta fall gäller det specifikt en del
              där FMV har ställt frågan om att frångå konkurrensupphandlingen
              i detta, men annars måste man låta rationaliteten och professionens
              utvärdering av olika möjligheter vara det som styr.
            </seg>
            <seg n="9b3f8a2f">
              Jag har fortsatt ett mycket gott förtroende för svensk försvarsindustris
              förmåga att klara sig på de egna meriterna och den speciella kunskap
              som man har.
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="1742726e">
            14 § Svar på interpellation 2011/12:150 om ökad makt över nationell
            budgetpolitik inom EU
          </note>
          <note type="speaker" n="47fa60e6">
            Anf. 75 Statsrådet BIRGITTA OHLSSON (FP):
          </note>
          <u who="birgitta_ohlsson_konsumentminister_w" xml:id="i-fdb7ea16f6341c18-0" n="de5acf6a">
            <seg n="0baad17d">
              Fru talman! Vi har bedömt att det är nödvändigt att göra ett
              tillägg till interpellationssvaret i samband med överlämnandet
              här i kammaren. Det har nämligen tillkommit väsentlig information
              sedan vi utarbetade och lämnade interpellationssvaret. Jag läser
              först upp tillägget och sedan det ursprungliga interpellationssvaret.
            </seg>
            <seg n="53ec2a2e">
              Fru talman! Regeringen delgavs under onsdagen det brev som Frankrikes
              president Nicolas Sarkozy och Tysklands förbundskansler Angela
              Merkel sänt till Europeiska rådets ordförande Herman Van Rompuy.
              I brevet framgår bland annat att dessa två medlemsstater bedömer
              att en ändring av EU:s fördrag är nödvändig för att i tillräcklig
              utsträckning stärka regelverket för ekonomisk styrning i euroområdet
              och på så sätt hantera skuldkrisen och motverka uppkomsten av
              nya kriser.
            </seg>
            <seg n="f6a803b7">
              Brevet ger också vid handen att om stöd från samtliga 27 medlemsstater
              för fördragsändringar inte kan inhämtas kommer en lösning att
              sökas bland de 17 euromedlemsstaterna.
            </seg>
            <seg n="31eba254">
              I diskussionerna om fördragsändringar som syftar till att stärka
              den ekonomiska styrningen i euroområdet är regeringens utgångspunkt
              att nationell suveränitet fortsatt ska gälla för beslut om respektive
              medlemsstats budget. Det bör stå varje medlemsstat fritt att välja
              på vilket sätt man vill genomföra en rekommendation från kommissionen.
            </seg>
            <seg n="d9a74a0d">
              Generellt är det regeringens uppfattning att beslutsfattande
              kring skatter hör hemma nationellt. Arbetsmarknadens parters roll
              och de nationella systemen för lönebildning ska respekteras.
            </seg>
            <seg n="f03ceba0">
              För regeringen är ytterligare en central utgångspunkt i diskussionen
              om fördragsändringar att Sverige även fortsättningsvis behåller
              inflytande över de frågor i EU som berör samtliga medlemsstater.
              Detta gäller särskilt den inre marknadens regler och funktion.
            </seg>
            <seg n="944f9e79">
              Nu till det ursprungliga svaret: Fru talman! Jonas Sjöstedt har
              frågat mig vilken regeringens ståndpunkt är gällande de förslag
              som EU-kommissionen antog den 23 november om ekonomisk styrning
              i euroområdet. Jonas Sjöstedt frågar vidare efter regeringens
              ståndpunkt gällande fördragsändringar med bäring på nationell
              ekonomisk politik i euroländerna.
            </seg>
            <seg n="19afd326">
              Låt mig inledningsvis betona att det ekonomiska läget är allvarligt,
              med en offentlig finansiell kris, kraftig oro på finansmarknaderna
              och svag tillväxt. Den senaste tidens utveckling har tydligt visat
              behovet av ett starkt ekonomiskt regelverk i EU, i synnerhet inom
              euroområdet. Ett enat Europa bygger på respekt för EU:s gemensamma
              institutioner och för gemensamt uppställda regler. Stabilitets-
              och tillväxtpaktens regelverk har dock visat sig för svagt och
              dess efterlevnad otillräcklig.
            </seg>
            <seg n="804d3d95">
              Kommissionen antog den 23 november ett förslag till förordning
              för stärkt övervakning av nationell budgetpolitik och ett förslag
              till förordning om utökad övervakning av krisländer i eurozonen.
              Dessa förordningar är enbart tillämpliga för medlemsstater som
              har euron som valuta, vilket innebär att Sverige inte deltar i
              beslutsfattandet.
            </seg>
            <seg n="8f91450a">
              Fru talman! Sverige är starkt beroende av den finansiella stabiliteten
              inom euroområdet. Generellt välkomnar regeringen att ytterligare
              åtgärder nu föreslås för att stärka regelverket och förebygga
              framtida kriser. Det är positivt att åtgärder vidtas som möter
              de allvarliga utmaningar som det gemensamma valutasamarbetet står
              inför. Regeringen välkomnar också att kommissionen föreslår att
              regelverket för euroländer som mottar finansiellt stöd eller som
              har ekonomiska problem får en tydligare och mer transparent struktur.
            </seg>
            <seg n="28da29cb">
              Fru talman! Regeringen anser att det är viktigt att möjligheten
              till ytterligare åtgärder inom nuvarande fördrag först uttöms
              innan man tar steget till fördragsändringar.
            </seg>
            <seg n="94f02db4">
              Det är också centralt att de regelverk som redan satts på plats,
              såsom lagstiftningspaketet om stärkt ekonomisk styrning, den så
              kallade sexpacken, verkligen genomförs strikt och efterföljs av
              samtliga medlemsstater.
            </seg>
            <seg n="24cfa790">
              Därutöver betonar regeringen vikten av att budgetdisciplinen
              stärks och nödvändiga strukturella reformer genomförs så snart
              som möjligt på nationell nivå i EU:s medlemsstater. Detta är nödvändigt
              för att långsiktigt stärka EU:s konkurrenskraft och återgå till
              sunda statsfinanser.
            </seg>
          </u>
          <note type="speaker" n="a5e60dfd">
            Anf. 76 JONAS SJÖSTEDT (V):
          </note>
          <u who="jonas_sjostedt_b841e8_w" xml:id="i-b2e945e617fa073f-0" n="8556e424">
            <seg n="31dddfe7">
              Fru talman! Tack, ministern, för svaret.
            </seg>
            <seg n="ba61cf86">
              Det är rörlig materia vi talar om. Medan vi står här och diskuterar
              pågår stats- och regeringschefernas toppmöte i Bryssel där man
              försöker hantera den alltmer akuta eurokrisen. Vi vet inte om
              det blir en fördragsändring eller om man kommer att använda en
              annan teknik för att ytterligare förskjuta makten över den ekonomiska
              politiken från medlemsländerna till Europeiska unionen.
            </seg>
            <seg n="ca21eb1e">
              Helt klart är att EU försöker hantera den här krisen utifrån
              endast en problematik. Man utgår från att det är för hög skuldsättning
              som är problemet. Det är riktigt att hög skuldsättning, både när
              det gäller budgetunderskott och statsskuld, i flera länder har
              bidragit till krisen. Men man väljer att bortse från två andra
              helt avgörande faktorer. Den ena är den omfattande finansiella
              spekulationen och de stora förlusterna i bankväsendet. Man kan
              se hur det orsakade den irländska krisen till exempel. Den andra
              är att euron har både skapat och fördjupat den ekonomiska krisen.
              Genom felaktig ränta bidrog euron först till överhettning och
              lånebubblor i många länder. I dag har man en växelkurs som gör
              att man sitter fast i en väldigt skev bytesbalans. Man har ingen
              konkurrenskraft. Vi kan tydligt se att länder som saknar en egen
              centralbank får betala betydligt högre räntor än andra länder
              när man lånar upp.
            </seg>
            <seg n="3f69a0b6">
              Euron är därmed en del av problemet, inte en del av lösningen.
              Vänsterpartiet anser, som bekant, att euron borde upplösas som
              gemensam valuta eftersom den orsakar mycket allvarliga ekonomiska
              och sociala problem.
            </seg>
            <seg n="16feb6be">
              De som betalar priset för drömmen om Storeuropa, de som betalar
              priset för alla högtidstal om mer makt till EU är de miljoner
              arbetslösa. Det är de som blir fattiga och drivs från sina länder.
              Det är de som får se värdet på sina pensioner urholkas. Jag menar
              att det är på dem fokus borde ligga i den gemensamma politiken.
            </seg>
            <seg n="a25c145e">
              I sitt svar bejakar ministern en utveckling mot allt större makt
              till Europeiska unionen över den ekonomiska politiken. Det är
              ungefär som att försöka släcka en brand med bensin. Det är den
              makten över den ekonomiska politiken som är en del av orsaken
              till krisen.
            </seg>
            <seg n="e5333e3b">
              En viktig följd av denna ökade makt över den ekonomiska politiken
              är någon sorts avdemokratisering. Makten över budgetarna flyttar
              från medlemsländerna till EU:s övervakningsorgan, till EU-kommissionen
              och till slutna möten med experter som utvärderar. När man nu
              föreslår stora förändringar i makten över den ekonomiska politiken
              det som Birgitta Ohlsson sade att hon inte ville ha, makt över
              budget och skattepolitik ska det ske genom att man försöker undvika
              en fördragsändring genom att använda den så kallade passarellen
              i EU-fördraget. Man gör det av ett enda skäl: Man är rädd för
              att EU:s befolkningar skulle rösta nej till att ge EU mer makt
              över den gemensamma ekonomiska politiken. Tydligare än så kan
              det inte bli att det finns en direkt motsatsställning mellan demokrati
              och folkligt inflytande å ena sidan och EU:s politik å den andra.
              Vi kan se det på andra områden när folkvalda statschefer har tvingats
              avgå i Grekland och Italien och ersatts med teknokrater från EU-systemet
              som ska genomföra diktaten från Bryssel.
            </seg>
            <seg n="83140fc0">
              EU:s politik har blivit en politik för att avveckla det demokratiska
              inflytandet över den ekonomiska politiken. Jag menar att vi måste
              gå en helt annan väg. Det som nu föreslås i Bryssel är ingen lösning.
              Det är ett förtvivlat försök att skjuta sammanbrottet framför
              sig ännu en gång, men man ordinerar fel medicin.
            </seg>
            <seg n="40f95d36">
              Jag skulle vilja höra hur ministern ser på de här demokratiska
              problemen när makten över den ekonomiska politiken flyttar från
              de folkvalda. Jag har en fråga till dig, Birgitta Ohlsson, som
              euroanhängare och som företrädare för Sveriges regering. Du vill
              fortfarande att vi ska gå med i valutaunionen. Nu sker det som
              du sade inte skulle ske, att EU tar makten också över den ekonomiska
              politiken. Ger det dig anledning att ompröva ditt stöd för Sveriges
              medlemskap i valutaunionen?
            </seg>
          </u>
          <note type="speaker" n="dfd37267">
            Anf. 77 Statsrådet BIRGITTA OHLSSON (FP):
          </note>
          <u who="birgitta_ohlsson_konsumentminister_w" xml:id="i-fdb7ea16f6341c18-1" n="de5acf6a">
            <seg n="31b9cb37">
              Fru talman! Jag tackar Jonas Sjöstedt för interpellationen. Jag
              glömde det i mitt första inlägg.
            </seg>
            <seg n="ee4841f6">
              Som Jonas Sjöstedt nämnde befinner vi oss just nu i ett moment
              där förhandlingar pågår i Bryssel. Utgångspunkten för den svenska
              regeringen är att se till att Europeiska unionen fortsätter enat.
              Vi har länge arbetat för att undvika några större fördragsändringar,
              men diskussionen pågår. Ett mellanstatligt avtal, som diskuteras
              nu, skulle kunna vara en övergående lösning som lugnar marknaden.
              Men vi hoppas kunna hålla ihop.
            </seg>
            <seg n="aecb9e7a">
              För oss är det centralt att frågor som berör 27 medlemsstater
              inom Europeiska unionen också ska beslutas av 27 medlemsstater.
              Vi ser en oro för ett Europa och en union som glider isär. Euroländerna
              måste naturligtvis få besluta i frågor som rör dem specifikt.
              Men det är farligt om stora frågor som den inre marknaden där
              500 miljoner människor varje dag rör sig, handlar och lever skulle
              inskränkas. Det gäller också banksektorn. Det är viktigt att frågor
              som rör 27 länder beslutas av 27 länder.
            </seg>
            <seg n="962172aa">
              När det gäller den ekonomiska styrningen välkomnar regeringen
              att man har föreslagit ytterligare åtgärder för att stärka regelverket
              och förebygga framtida kriser. Något som vi inte kan bortse från
              en dag som denna en europeisk ödesvecka säger en del är att den
              ekonomiska finansiella skuldkris som vi i dag ser i Europas länder
              kanske är den värsta i modern tid. Då krävs det ibland exceptionella
              lösningar.
            </seg>
            <seg n="79520d90">
              Jag gillar inte att tempot är så högt. Det gör att vi får mindre
              tid att reflektera. Men det är ett exceptionellt läge. Precis
              som många av oss som har varit engagerade i lokalpolitiken förväntar
              oss att vår kommunstyrelseordförande och kommunstyrelsen ska ingripa
              vid kris förväntar vi oss att EU:s ledare tar ansvar.
            </seg>
            <seg n="e649a792">
              Utgångspunkten är att nationell suveränitet fortsatt ska gälla
              i fråga om beslut om medlemsstaternas budgetar. Medlemsstaterna
              måste själva få välja på vilket sätt de vill hantera olika rekommendationer
              från kommissionen. Jag vill betona att arbetsmarknadens parters
              roll och de nationella systemen för lönebildning också ska respekteras.
              Ett inflytande som rör 27 länder ska beslutas av 27 länder.
            </seg>
            <seg n="debe2710">
              Det är rörlig materia. Nu på morgonen fick regeringen mandat
              från riksdagen i EU-nämnden att gå med på en ändring av artikel
              126 i fördraget. Ändringen innebär att euroländer som bryter mot
              regeln om ett budgetunderskott på högst 3 procent av bnp ska få
              automatiska sanktioner. Det kommer att krävas två tredjedels majoritet
              i rådet för att häva beslutet.
            </seg>
            <seg n="0aa77975">
              Jag vill betona att detta bara gäller euroländerna. Förhandlingarna
              kommer att fortsätta på Europeiska rådet under eftermiddagen.
              Jag kan inte föregripa var man kommer att landa. Regeringen har
              självklart en nära dialog med EU-nämnden så att det finns bred
              politisk majoritet för de förslag som Sverige driver i Bryssel.
            </seg>
          </u>
          <note type="speaker" n="307a2b96">
            Anf. 78 JONAS SJÖSTEDT (V):
          </note>
          <u who="jonas_sjostedt_b841e8_w" xml:id="i-b2e945e617fa073f-1" n="8556e424">
            <seg n="e1a21054">
              Fru talman! På en punkt är jag överens med Birgitta Ohlsson,
              nämligen att det går väldigt fort och att det i vissa fall är
              dåligt med beslutsunderlaget. När EU-nämnden sammanträdde i onsdags
              pratade man om en fördragsändring som man inte hade några texter
              till. Fördragen är överordnade våra grundlagar. Man kräver ändringar
              i de nationella författningarna. Det är en dramatisk överföring
              av politisk makt till den centrala nivån. Jag menar att det sätt
              som det sker på är under all kritik sett ur ett folkstyreperspektiv.
            </seg>
            <seg n="67392343">
              Något annat som vi inte hade underlag för i EU-nämnden för någon
              timme sedan var att man nu vill att man ska sända pengar till
              de krisande euroländerna via den internationella valutafonden
              IMF. Det handlar inte om några små summor. Det handlar om 200
              miljarder euro. Om jag inte räknar fel kan det motsvara 1 900
              miljarder svenska kronor. Det är inte alla EU-länder som vill
              vara med och skicka pengar, inte Storbritannien till exempel,
              men Sverige har anmält sig frivilligt. När vi frågar regeringens
              företrädare hur många tiotals miljarder av de svenska skattebetalarnas
              pengar som ska riskeras kan de inte svara, men man vill ändå ha
              ett mandat. Jag menar att det är helt orimligt att det går till
              på det sättet.
            </seg>
            <seg n="72892d22">
              Det handlar om att vi ska gå in och ta över en del av krisens
              bördor för de euroländer som genom den gemensamma valutan har
              varit med och orsakat krisen. Samtidigt vet vi att man gör allt
              för att skydda banksektorn och den gemensamma valutan. Det är
              välfärden och de som blir arbetslösa som får betala priset.
            </seg>
            <seg n="6ba9f64b">
              Här sätter Vänsterpartiet upp en stoppbom. Vi är inte beredda
              att skriva på en in-blanco-check för att betala för den eurokris
              som EU-politiken har ställt till med. Vi är heller inte beredda
              att gå med på en fördragsändring som faktiskt flyttar makt över
              politikens kärnområde, rätten att bestämma ekonomisk politik,
              från de folkvalda till ett mycket odemokratiskt EU-system; där
              går vår gräns.
            </seg>
            <seg n="84447150">
              Jag skulle vilja komma tillbaka till de två frågeställningar
              som jag berörde lite grann i mitt första inlägg. Det första gäller
              hur man tar besluten. Nu vill man få mer makt över den ekonomiska
              politiken. Är det rimligt att inte skicka ut det på folkomröstning?
              Är det rimligt att man använder en konstruktion med en sorts teknisk
              fint i fördraget, passarellen, för att undvika folkviljan och
              för att demokratierna inte ska få besluta om sin egen framtid
              när makt överlämnas till Europeiska unionen? Borde man inte av
              principiellt demokratiska skäl, oavsett vad fördraget säger, hävda
              att det i så fall ska skickas till de nationella parlamenten för
              godkännande?
            </seg>
            <seg n="b2643686">
              Vad är det för en union vi är med i som är rädd för väljarna
              och för folkets åsikt, som inte vågar skicka ut saker på folkomröstning?
              I Grekland tvingade i stort sett marknaden och EU regeringen att
              ställa in en folkomröstning om huruvida man skulle gå med på de
              drakoniska nedskärningspaketen. Är inte detta ett växande demokratiproblem?
              Är inte demokratikrisen den riktigt stora kris som vi nu går igenom?
              Det är inte bara en skuldkris, en bankkris och en ekonomisk kris.
            </seg>
            <seg n="4d2578b3">
              Den andra frågan gäller ministerns och regeringens inställning
              till den gemensamma valutan i sig. Ni vill att vi ska gå med i
              den här valutaunionen. Hade ni fått som ni velat hade vi varit
              en del av den här krisen. Det hade varit vi som tvingats lämna
              ifrån oss makten över den ekonomiska politiken om ni hade fått
              er vilja igenom. Är inte detta skäl för er att äntligen ompröva
              det fanatiska stödet för EU:s valutaunion, att inse att detta
              gick ohyggligt fel? Det är dags att säga att vi inte kommer att
              gå med utan i stället kommer att begära ett juridiskt bindande
              undantag som respekterar det svenska folkets nej i folkomröstningen
              om EU:s valutaunion. Det är hög tid för det, fru talman.
            </seg>
          </u>
          <note type="speaker" n="0049995d">
            Anf. 79 Statsrådet BIRGITTA OHLSSON (FP):
          </note>
          <u who="birgitta_ohlsson_konsumentminister_w" xml:id="i-fdb7ea16f6341c18-2" n="de5acf6a">
            <seg n="d5e7468c">
              Fru talman! Jonas Sjöstedt inledde med att lyfta fram frågan
              om lån. För Vänstern brukar ofta solidaritet med utsatta människor
              i andra länder vara ett honnörsord. Men uppenbarligen vill man
              när det gäller Europas framtid lämna andra länder i sticket. Vad
              blir det för solidaritet med grekiska arbetare som har förlorat
              sitt jobb? Vad blir det för solidaritet med italienska unga kvinnor
              som inte får en chans att komma in på arbetsmarknaden? Vad blir
              det för solidaritet med många personer om man väljer att stå utanför
              och inte vara med och bidra på ett sätt som är ansvarsfullt? Det
              tycker jag att man absolut kan fråga sig.
            </seg>
            <seg n="1d3b4814">
              Huvuddelen av reformerna i Europa i dag på den ekonomiska fronten
              rör vad länder bör göra på den nationella nivån. Det handlar om
              att fler kvinnor måste arbeta. Europa har inte råd att ha världens
              mest välutbildade hemmafruar. Det handlar om att ta tuffa politiska
              beslut om att höja pensionsåldern i många länder. Det handlar
              om att avskaffa den svarta sektor som dominerar på en del fält
              och sektorer. Det handlar om att dra in skatter på allvar. Det
              handlar om att få ordning på sina statsfinanser och ha ansvariga
              budgetar.
            </seg>
            <seg n="ea8c82a0">
              Det är ett maratonlopp. Det är inga mirakellösningar eller quick
              fix-lösningar, utan ett tufft arbete på den nationella nivån som
              vi egentligen bara har påbörjat. Men det är också viktigt att
              EU inte släpper ansvaret på europeisk nivå. Det är nödvändigt
              för att kunna förebygga framtida kriser och stärka regelverket.
              Det är den enda lösning som finns i dag.
            </seg>
            <seg n="ed021a9f">
              Frågan om lån via IMF lyfter Jonas Sjöstedt i sitt anförande.
              Här fick också regeringen på ett fullkomligt demokratiskt sätt
              nu på morgonen mandat från EU-nämndens klara majoritet. Socialdemokraterna
              och Miljöpartiet stödde regeringen aktivt. Det är två partier
              som till skillnad från Jonas Sjöstedt tycker att Sverige ska fortsätta
              att vara aktiv medlem i Europeiska unionen. De stödde Alliansens
              fyra regeringspartier.
            </seg>
            <seg n="aeedf25c">
              Beslutet i EU-nämnden innebär ett mandat till att Sverige ska
              kunna bidra till att IMF ger stödlån till den europeiska räddningsfonden.
              IMF bidrar med både säkerhet och strikta villkor för lånen. Inblandning
              från IMF är också nödvändig för att kunna säkra att reformen genomförs
              i krisländerna. Vi klarar inte av från Europas sida att krisen
              fortsätter och att länder haltar efter i reformarbetet. Det är
              tuffa, svåra och ibland såriga beslut som måste tas. Men de måste
              tas för att Europa ska komma på fötter igen.
            </seg>
            <seg n="edbc8d51">
              Riksbanken kommer att vara den som sköter Sveriges åtaganden
              mot IMF. Det är fortfarande oklart hur stor Sveriges eventuella
              andel kan bli. Alla euroländer kommer att bidra, men en del andra
              EU-länder och länder utanför EU kan också komma med. Denna fråga
              får jag be att regeringen återkommer till riksdagen om. Ett formellt
              beslut kräver riksdagens godkännande. Men en majoritet i nämnden
              öppnade för att detta skulle vara aktuellt.
            </seg>
            <seg n="9550952d">
              När det gäller frågan om euron är det inte heller någon hemlighet
              att jag och Jonas Sjöstedt har olika åsikter. Folkpartiet kräver
              inte folkomröstning för euron i dag, i morgon eller i övermorgon,
              men vi inser och vet att euron har kommit för att stanna. Det
              går inte att rulla tillbaka tiden.
            </seg>
            <seg n="c2e4463e">
              Jag tycker också att vi bör blicka lite framåt vad gäller vår
              egen region och vår egen del av EU. Inom fem tio år kommer troligen
              de flesta länder kring Östersjön att ha euron som valuta. Ett
              utanförskap kommer då att kosta för framför allt små och medelstora
              företag. Det får man inte heller glömma. Det är väldigt viktigt,
              även om det inte är aktuellt med någon folkomröstning för svensk
              del förrän eurons regelverk har stärkts. Det är därför vi måste
              gå vidare med de ändringar som har aviserats i dag.
            </seg>
          </u>
          <note type="speaker" n="a34e249e">
            Anf. 80 JONAS SJÖSTEDT (V):
          </note>
          <u who="jonas_sjostedt_b841e8_w" xml:id="i-b2e945e617fa073f-2" n="8556e424">
            <seg n="7cadcac9">
              Fru talman! Birgitta Ohlsson pratar om solidaritet. Vem är det
              EU är solidarisk med? Det är bankerna och euron. Bankerna ska
              räddas till varje pris. När bankerna ska räddas har regeringen
              inga problem att ställa upp med svenska skattepengar till eurozonen.
              Men när vanligt folk ska räddas, när det handlar om pensioner
              i Spanien, kollektivavtal i Grekland och privatiseringar på Irland,
              då är ni där, Birgitta Ohlsson, och hejar på för att man ska försämra
              för vanligt folk och privatisera offentlig egendom. Det är inte
              mycket till solidaritet, som jag ser det som socialist.
            </seg>
            <seg n="88efa2b6">
              Nu vill man överföra mer makt över den ekonomiska politiken till
              Europeiska unionen. Men det är ju de som har ställt till med det
              här problemet! Det är övertron på centralisering, den naiva föreställningen
              att man ska kunna ha en gemensam penningpolitik i länder med helt
              olika förutsättningar, som har skapat problemet. Nu ska man lösa
              problemet genom att utse pyromanen till brandchef och göra EU-kommissionen,
              Centralbanken och tjänstemännen mäktigare över den nationella
              demokratin. Det här är en urholkning av demokratins kärna. Väljarnas
              möjlighet att välja om och styra den ekonomiska politiken lyfter
              man nu delvis bort med fördragsändringar som ska ge EU direkt
              makt att styra över budgetpolitiken. Så avvecklas demokratin stegvis
              i Europeiska unionen.
            </seg>
            <seg n="0061246c">
              Jag kan bara beklaga att Socialdemokraterna och Miljöpartiet
              ställde upp på att skotta in x miljarder i ett svart hål utan
              att veta vart pengarna kommer att gå eller ens veta hur många
              miljarder det handlar om. Jag menar att det är oansvarigt. Vi
              har röstat nej till EU:s valutaunion. I det ligger också att vi
              valde att inte kliva ned i detta moras.
            </seg>
            <seg n="1477342e">
              Man måste ändå beundra Birgitta Ohlsson för hennes ståndaktighet
              när det gäller euron. Och på sätt och vis har hon ju rätt. Folkpartiet
              har på ett plan sina väljare med sig. Medan 88 procent av svenskarna
              i dag skulle rösta nej i en folkomröstning om euron skulle bara
              87 procent av Folkpartiets väljare göra det enligt en undersökning.
              Man har alltså en viss vind i ryggen, även om den blir allt svagare.
            </seg>
          </u>
          <note type="speaker" n="89aa4027">
            Anf. 81 Statsrådet BIRGITTA OHLSSON (FP):
          </note>
          <u who="birgitta_ohlsson_konsumentminister_w" xml:id="i-fdb7ea16f6341c18-3" n="de5acf6a">
            <seg n="04f350fc">
              Fru talman! Den svenska regeringen har också tidigare, självklart
              med stöd från den svenska riksdagen, givit lån till länder som
              har befunnit sig djupt nere i den ekonomiska krisen, exempelvis
              Lettland och även Irland, som Jonas Sjöstedt nämnde tidigare.
              Dessa länder börjar nu ta sig upp ur krisen. Då var det väldigt
              viktigt för oss som tror på Europa och tycker att solidaritet
              är mer än ett honnörsord i partipolitiska texter att ta ansvar.
              Det är någonting som dessa länder tackar för. Ekonomin är inte
              fläckfri och perfekt i dag, men man har tagit sig ur den djupaste
              krisen. Då är det också viktigt att ställa upp i sådana sammanhang,
              givetvis med ett brett politiskt stöd från den svenska riksdagen.
            </seg>
            <seg n="20dacad4">
              Jonas Sjöstedt hävdar i sedvanlig vänsterpartistisk anda att
              allt beror på EU och att eurons kris är orsaken till allting,
              men han bortser från ländernas egna nationella ansvar. Det handlar
              om flera länder i Sydeuropa som konsekvent under år har överkonsumerat,
              överbelånat och inte vågat göra de viktiga, nödvändiga och tuffa
              politiska reformer man måste göra för att kunna ha sunda statsfinanser.
              Det får man aldrig bortse från.
            </seg>
            <seg n="cffd499e">
              Det är väldigt lätt att på sedvanligt vänsterpartistiskt sätt
              göra den nuvarande skuldkrisen till en valutakris när vi ser att
              det handlar om så mycket mer än det. Det är också väldigt lätt
              att kategorisera de länder inom EU som i dag har euron som valuta
              och säga att det skulle vara eurons fel. Även det är Vänsterpartiets
              melodi. Men vi vet att också Europas allra starkaste ekonomi,
              Tyskland, har haft euron som valuta och gynnats mycket av det.
              Vi vet också att länder som inte har haft euron som valuta har
              haft en väldigt tuff ekonomisk kris. Man gör det väldigt lätt
              för sig genom att skylla allting på euron. Det vägrar jag att
              göra som folkpartist.
            </seg>
            <seg n="e31dec25">
              Som vi har nämnt tidigare i debatten är detta rörlig materia.
              Det händer saker snabbt för tillfället. När vi diskuterar fördragsändringar
              har också flera personer lyft fram detta med ett socialt protokoll,
              vilket jag väl får återkomma till i nästa inlägg.
            </seg>
            <seg n="60f6ea04">
              (TREDJE VICE TALMANNEN: Det var det sista inlägget, för debatten
              är med detta avslutad.)
            </seg>
          </u>
          <note n="46c2c6c3">
            Överläggningen var härmed avslutad.
          </note>
          <note n="e9da51c8">
            15 § Bordläggning och beslut om förlängd motionstid
          </note>
          <note n="fb6a3331">
            Anmäldes och bordlades
          </note>
          <note n="b62fe28c">
            Kammaren biföll talmannens förslag att motionstiden för skrivelserna
            skulle förlängas till fredagen den 20 januari 2012.
          </note>
          <note n="0e8ed9fe">
            16 § Anmälan om interpellationer
          </note>
          <note n="53a16cc0">
            Anmäldes att följande interpellationer framställts
          </note>
          <note n="ad7930d9">
            den 9 december
          </note>
          <note n="ea8ec38b">
            Peter Hultqvist
          </note>
          <note n="ea8ec38b">
            Peter Hultqvist
          </note>
          <note n="708d131b">
            Interpellationerna redovisas i bilaga som fogats till riksdagens
            snabbprotokoll tisdagen den 13 december.
          </note>
          <note n="7aa731c5">
            17 § Anmälan om frågor för skriftliga svar
          </note>
          <note n="c6726f56">
            Anmäldes att följande frågor för skriftliga svar framställts
          </note>
          <note n="ad7930d9">
            den 9 december
          </note>
          <note n="019b4428">
            Elin Lundgren
          </note>
          <note n="f37d38a2">
            Björn Söder
          </note>
          <note n="10132d09">
            Carina Hägg
          </note>
          <note n="ea8ec38b">
            Peter Hultqvist
          </note>
          <note n="8a20d19d">
            Maria Stenberg
          </note>
          <note n="7f4fdb66">
            Frågorna redovisas i bilaga som fogats till riksdagens snabbprotokoll
            tisdagen den 13 december.
          </note>
          <note n="2fa603e1">
            18 § Kammaren åtskildes kl. 13.00.
          </note>
          <note n="753b91e0">
            Förhandlingarna leddes
          </note>
          <note n="7d2a30a3">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
