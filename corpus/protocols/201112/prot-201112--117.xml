<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--117</head>
          <docDate when="2012-05-24">2012-05-24</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:117
          </note>
          <note>
            Torsdagen den 24 maj
          </note>
          <note>
            Kl. 12:00 - 18:29
          </note>
          <note>
            1 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            2 § Förtydligande av arbetsgivares ansvar för sjuklön
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            3 § Samverkan mellan kommuner om samhällsorientering, m.m.
          </note>
          <note>
            Föredrogs
          </note>
          <note type="speaker">
            Anf. 1 KERSTIN NILSSON (S):
          </note>
          <note>
            Fru talman! Vi ska nu debattera arbetsmarknadsutskottets betänkande
            12 som bygger på proposition 2011/12:107 och har rubriken Samverkan
            mellan kommuner om samhällsorientering, m.m .
          </note>
          <u>
            <seg>
              Ett av förslagen gäller en ändring som innebär att nämndemän
              inte ska delta i kammarrättens avgörande när det gäller mål som
              rör lagen om arbetslöshetsförsäkring och lagen om arbetslöshetskassor.
              I denna del yrkar jag avslag på förslaget i utskottsbetänkandet
              och bifall till reservation nr 1 av Socialdemokraterna, Miljöpartiet
              och Vänstern.
            </seg>
          </u>
          <u>
            <seg>
              Nämndemannadeltagandet är viktigt och har ett starkt berättigande.
              Nämndemännens medverkan i domstolarna bidrar till att tillgodose
              medborgarnas intresse av insyn i den dömande verksamheten. På
              så sätt är nämndemännen en garanti för att de bedömningar som
              görs i domstolarna ligger i linje med de allmänna värderingarna
              i samhället.
            </seg>
          </u>
          <u>
            <seg>
              Lekmannadomarna bidrar också till att juristerna blir tvungna
              att göra sina tankegångar begripliga för oss icke-jurister. Nämndemännen
              är därtill viktiga för domstolarnas legitimitet och förtroende
              hos medborgarna.
            </seg>
          </u>
          <u>
            <seg>
              Regeringens nedmontering av arbetslöshetsförsäkringen har inte
              bara medfört att försäkringen har försämrats, blivit dyrare och
              mer orättvis, utan den har också medfört att regelverket har blivit
              onödigt krångligt och mycket mer svårbegripligt. Otaliga förändringar
              och provisoriska undantagsbestämmelser har skadat tilltron till
              arbetslöshetsförsäkringen.
            </seg>
          </u>
          <u>
            <seg>
              Bedömningsfrågor och tolkningar är det mycket av för de regler
              som gäller arbetslöshetsförsäkringen. Lösningen på problemen med
              det är naturligtvis inte att ta bort allmänhetens insyn i mål
              som rör arbetslöshetsförsäkringen, utan den är att återupprätta
              och förenkla försäkringen.
            </seg>
          </u>
          <u>
            <seg>
              I detta läge är det ännu viktigare att vi har nämndemän som har
              insyn och som bevakar konsekvenserna. Exempelvis har TCO anfört
              att man tvärtom kan argumentera för att det med dagens komplicerade
              och i många delar godtyckliga regelverk är ännu viktigare att
              principen om att man ska dömas av sina likar i någon mån upprätthålls.
              Tanken bakom nämndemannadeltagandet är att nämndemännen ska vara
              vanliga människor med erfarenhet från olika områden som kompletterar
              den lagkunniga domarens juridiska kunskap.
            </seg>
          </u>
          <u>
            <seg>
              Reglerna för nämndemän reformerades 2006. Syftet med detta var
              bland annat att få en bredare sammansättning av nämndemän när
              det gäller ålder, kön, yrke och etnisk bakgrund. Vi vill ju att
              hela den svenska befolkningen ska vara representerad i nämndemannakåren.
            </seg>
          </u>
          <u>
            <seg>
              Vi socialdemokrater menar att man nu bör göra en utvärdering
              av den reform som genomfördes 2006. Har den medfört en förändring
              av nämndemannakårens sammansättning? Blev det som vi hoppades?
            </seg>
          </u>
          <u>
            <seg>
              Jag funderar också över hur en ny nämndeman bereds information
              och utbildning. Hur vidareutbildas nämndemän i ett samhälle där
              lagar, regler och föreskrifter ständigt ändras? Kanske är det
              här vi ska börja innan vi funderar över att ta bort nämndemännen
              från vissa frågor, eller snarare innan vi funderar över att ta
              bort vissa frågor från nämndemännen för att frågorna är komplicerade.
            </seg>
          </u>
          <u>
            <seg>
              Är inte detta, att mena att frågorna är för komplicerade, att
              underkänna nämndemannakåren? Dessutom vet vi att det pågår diskussioner
              i regeringen om nämndemannainstitutet där de olika riksdagspartierna
              delvis har medverkat. Därför är det felaktigt att nu gå in och
              göra några förändringar avseende nämndemännens medverkan i olika
              instanser. I stället ska vi ta ett helhetsgrepp i frågan.
            </seg>
          </u>
          <u>
            <seg>
              Av tidigare nämnda anledningar anser vi att nämndemannainslaget
              ska vara kvar när det gäller både lagen om arbetslöshetsförsäkring
              och lagen om arbetslöshetskassor.
            </seg>
          </u>
          <note type="speaker">
            Anf. 2 MEHMET KAPLAN (MP):
          </note>
          <u>
            <seg>
              Fru talman! När vi nu ska debattera den här frågan vill jag börja
              med att läsa upp domareden för domare och nämndemän. Den låter
              så här: Jag N.N. lovar och försäkrar på heder och samvete, att
              jag vill och skall efter mitt bästa förstånd och samvete i alla
              domar rätt göra, ej mindre den fattige än den rike, och döma efter
              Sveriges lag och laga stadgar; aldrig lag vränga eller orätt främja
              för släktskap, svågerskap, vänskap, avund, illvilja eller räddhåga,
              ej heller för mutor och gåvor eller annan orsak, under vad sken
              det vara må; ej den saker göra, som saklös är, eller den saklös,
              som saker är. Jag skall varken förr, än domen avsäges, eller sedan
              uppenbara dem, som till rätta gå, eller andra de rådslag rätten
              inom stängda dörrar håller. Detta allt vill och skall jag som
              en ärlig och uppriktig domare troget hålla.
            </seg>
          </u>
          <u>
            <seg>
              Så lyder alltså domareden som bland annat våra nämndemän som
              väljs att utgöra grunden för en dom får uttala och leva efter.
            </seg>
          </u>
          <u>
            <seg>
              Jag vill yrka bifall till reservation nr 1 som vi har tillsammans
              med Socialdemokraterna och Vänsterpartiet.
            </seg>
          </u>
          <u>
            <seg>
              Jag ska tala om ett antal argument för nämndemän i domstol generellt,
              och jag tycker att flera av dem hör hemma i den här debatten.
            </seg>
          </u>
          <u>
            <seg>
              Rättvisa är ett svårdefinierbart begrepp, och våra domstolars
              förfarande utgår från en rättvisediskussion där den juridiska
              processen enbart skapar en dom utifrån en funktionell sanning.
              Man skulle kunna kalla det för en konstruerad sanning. En funktionell
              sanning är en lekmannamässigt bestämd sanning, en så kallad allmän
              övertygelse. Det behövs lekmän i rätten som kan bekräfta denna
              sanning, alltså den allmänna övertygelsen.
            </seg>
          </u>
          <u>
            <seg>
              Vad gäller legitimiteten och förtroendet för systemet är min
              bestämda uppfattning att om lekmän får fortsätta att vara med
              som domare i vårt rättssystem är folk i allmänhet mer villiga
              att acceptera den maktutövning som sker genom denna rättskipning
              än om lekmännen är helt avskurna från den. All forskning visar
              också att det är så.
            </seg>
          </u>
          <u>
            <seg>
              Fru talman! Jag vill också lyfta fram den demokratiska kontrollen
              och insynssidan. Lekmän finns med i domstolar för att demokratiskt
              kontrollera den verkställande makten så att den inte används i
              så kallade otillbörliga politiska syften och så att det inte blir
              för teknokratiskt, vilket kanske är ännu viktigare i det här fallet.
            </seg>
          </u>
          <u>
            <seg>
              När det gäller samspelet mellan rättskipning och allmänt rättsmedvetande
              är det viktigt att i rätten ta med lekmän som inte har juridisk
              kunskap för att påverka rättskipningen, så att den bringas i överensstämmelse
              med rättsuppfattningen i samhället om lagarna blir i alltför stor
              obalans med denna. Där är vi politiker, som är lagstiftare, en
              viktig del i kedjan. Men den flexibilitet som behövs utgörs av
              lekmännen, alltså nämndemännen.
            </seg>
          </u>
          <u>
            <seg>
              Det är oerhört viktigt att syna komplexiteten i sammansättningen
              i en rättssal. Om lekmän och juristdomare skiljer sig i ålder
              och livserfarenhet kan det hjälpa till att öka domstolens kunskaper
              och referensramar. Även om det har blivit bättre på det området
              bland våra lagfarna domare visar det sig att medelåldern fortsatt
              är hög.
            </seg>
          </u>
          <u>
            <seg>
              Fru talman! Jag ska också lyfta fram teknokratin, som jag nämnde
              tidigare. Om dömandet enbart utförs av juridiska domare finns
              risken att man mer och mer kommer bort från den allmänna rättsuppfattningen,
              det vill säga att folk i allmänhet anser att de verkliga brottslingarna
              går fria medan småförseelser straffas hårt. Detta brukar gynna
              populistiska krafter på både vänster- och högerkanten.
            </seg>
          </u>
          <u>
            <seg>
              Det finns ett pedagogiskt skäl som jag i och för sig tycker att
              Kerstin Nilsson redogjorde för tydligt. Om man har med lekmän
              i domstolsprocesser tvingas juristerna att använda mer begripligt
              språk. Det här kan verka banalt när man först hör det, men de
              av oss som har suttit med juridisk text vet att det är oerhört
              viktigt att kunna förstå vikten av kommatecken och olika typer
              av hjälpord men också den idé som juridiken vilar på och som ska
              vara universell. Det ökar naturligtvis insynen för berörda parter
              och allmänheten om målet behandlas på ett sådant språk och på
              ett sådant sätt att vanligt folk förstår.
            </seg>
          </u>
          <u>
            <seg>
              Ibland lyfts det fram kostnadsskäl från dem som vill ta bort
              nämndemännen. Visst är det så att nämndemän erhåller ett litet
              välförtjänt arvode eller ersätts för inkomstbortfall när de sitter
              i domstolen, vilket gör att domstolen eventuellt skulle kunna
              tjäna på att avskaffa nämndemannasystemet. Betänkandet tar upp
              en del av detta. Men om man skulle ersätta dem med till exempel
              juristdomare bleve kostnaderna mycket svårare att räkna på. För
              Miljöpartiets del är dessa åtta argument nog för att vi i grunden
              ska se att det finns en idé med även nämndemän i den här typen
              av mål.
            </seg>
          </u>
          <u>
            <seg>
              I slutet av förra året gjorde SVT en enkätundersökning. Man frågade
              1 056 domare som arbetade tillsammans med nämndemän vad de tyckte
              om dagens system, generellt över hela linjen. Av dessa svarade
              675, och sex av tio uppgav att de ville få bort de politiskt tillsatta
              nämndemännen från domstolarna. Knappt en femtedel av de domare
              som svarade på enkäten ansåg att systemet med politiskt valda
              nämndemän bör finnas kvar som i dag.
            </seg>
          </u>
          <u>
            <seg>
              Fru talman! Det här är inte första gången systemet blir föremål
              för debatt. Oftast framhålls det från domarhåll att nämndemän
              skulle vara okunniga om uppdragets art och betrakta nämndemannaskapet
              som vilket politiskt uppdrag som helst. Därför bör vi som politiska
              partier se över på vilket sätt vi utser nämndemännen. Kritiken
              har bäring på kopplingen till politiken, inte minst efter att
              vi breddat det parlamentariska underlaget sedan valet 2010, men
              också för att det i grunden handlar om ett system som var uppbyggt
              innan den kritik kom som tar upp frågan om de ingångar som olika
              politiska inriktningar kan ha. I enkätundersökningen, som är intressant
              läsning, ser vi att vissa partier får fler frågetecken kring sig
              än andra. Men det får inte vara skäl till att ta bort nämndemannasystemet.
              Vi tror att det är en viktig koppling till vanligt folk, och så
              bör det också vara.
            </seg>
          </u>
          <note type="speaker">
            Anf. 3 SVEN-OLOF SÄLLSTRÖM (SD):
          </note>
          <u>
            <seg>
              Fru talman! Jag tänker inte behandla hela betänkandet. Vi står
              bakom utskottsmajoritetens ställningstaganden i de flesta skrivningar
              i betänkandet. Jag ska bara kort beröra den reservation vi har.
            </seg>
          </u>
          <u>
            <seg>
              Sverigedemokraterna efterfrågar i den samhällsinformation som
              ges till nyanlända invandrare ett femte kunskapsmål. I dag ska
              samhällsorienteringen enligt förordningen bidra till att uppfylla
              fyra kunskapsmål, nämligen kunskap om
            </seg>
          </u>
          <u>
            <seg>
              Vi sverigedemokrater anser inte att detta är tillräckligt. Vi
              förordar ett femte kunskapsmål, nämligen att deltagarna utvecklar
              kunskap om svensk kultur, svenska värderingar och svenska traditioner.
            </seg>
          </u>
          <u>
            <seg>
              Syftet med detta femte kunskapsmål är naturligtvis inte att nyanlända
              invandrare ska kunna namnge och rabbla upp författare, konstnärer
              och andra mer eller mindre väsentliga saker som knappt några svenskfödda
              skulle klara av. Ej heller är syftet att tvinga dem att dansa
              runt midsommarstången till Små grodorna eller för den delen att
              tvinga dem att dricka sig redlöst berusade på midsommarafton.
            </seg>
          </u>
          <u>
            <seg>
              Men vi tror att det enda sätt vi kan behålla ett fungerande välfärdssamhälle
              på är sammanhållning, gemensamma värderingar och en vilja att
              gemensamt och tillsammans bygga det goda samhället. Där har det
              svenska majoritetssamhället med sin kultur och framför allt sina
              värderingar och traditioner en viktig roll att spela. Det handlar
              om det goda välfärdssamhället, utan självvalt utanförskap, utan
              parallella samhällen med starkt avvikande värderingar och samhällssyn
              och utan illa fungerande, till och med kontraproduktiv integration,
              men med assimilation.
            </seg>
          </u>
          <u>
            <seg>
              Vi vill till skillnad från majoriteten i den här kammaren inte
              ha fler segregerade integrationsbostadsområden där många av de
              boende inte har vare sig kunskapen om hur de ska bli en del av
              det svenska samhället eller ens viljan att vara det. Er integrationspolitik
              fungerar inte. Den har inte fungerat de senaste 30 åren, den fungerar
              inte just nu och den kommer heller inte att fungera i framtiden.
            </seg>
          </u>
          <u>
            <seg>
              Fru talman! I det betänkande som utskottsmajoriteten står bakom
              när det gäller just dessa delar har man från utskottsmajoritetens
              sida uttryckt sig synnerligen raljerande, ibland motsägelsefullt
              och i vissa stycken gjort mycket anmärkningsvärda ställningstaganden.
            </seg>
          </u>
          <u>
            <seg>
              Jag tänkte ge några exempel. Man skriver: Utskottet vill inledningsvis
              ifrågasätta motionens föreställning om att nyanlända genom att
              undervisas om svenska värderingar kommer att tänka och agera som
              motionären önskar.
            </seg>
          </u>
          <u>
            <seg>
              Detta motiverar man genom de slutsatser som drogs i sfi-utredningen,
              att vad som förmedlas inom dessa utbildningar egentligen inte
              spelar någon roll. Om den enskilde individen inte vill ta till
              sig av det som förmedlas så har utbildningen ingen verkan.
            </seg>
          </u>
          <u>
            <seg>
              Ja, det är exakt så vi menar!
            </seg>
          </u>
          <u>
            <seg>
              Med er politik och er integration är det upp till den enskilde
              individen att själv välja. Er integration innebär just detta.
              Det är ett smörgåsbord med rättigheter att välja från, men få
              skyldigheter att ta till sig.
            </seg>
          </u>
          <u>
            <seg>
              Det är valfrihet in absurdum. Vi har den senaste tiden sett många
              exempel på denna integration med valfrihet. Bränder och stenkastning
              mot brandkår och polis, äktenskapsrådgivning i moskéer och hedersvåld
              är bara några exempel på vad er kravlösa politik åstadkommer.
              Det är just detta smörgåsbord av rättigheter, utan krav på skyldigheter,
              som er integration innebär.
            </seg>
          </u>
          <u>
            <seg>
              Jag läser ett annat exempel från utskottsmajoritetens text: Det
              förefaller utskottet orealistiskt att alla människor med ett visst
              etniskt svenskt ursprung det väljer jag att repetera, med ett
              visst etniskt svenskt ursprung och en uppväxt och skolgång i Sverige
              skulle förmodas tillägna sig och genom hela livet bära på samma
              specifika uppsättning värderingar, oberoende av skillnader i övriga
              omständigheter och erfarenheter.
            </seg>
          </u>
          <u>
            <seg>
              Det första anmärkningsvärda är att hela utskottet, sju partier
              förutom Sverigedemokraterna, ställer sig bakom formuleringen etniskt
              svenskt ursprung. Det är intressant med tanke på den debatt som
              varit de senaste två veckorna om statsminister Fredrik Reinfeldts
              uttalande. Jag vill bara anmärka på det, men nog om detta.
            </seg>
          </u>
          <u>
            <seg>
              Naturligtvis är det så att vi inte delar alla värderingar, självklart
              inte. Det finns mycket som skiljer oss åt i Sverige, politiska
              värderingar, religiösa och andra värderingar. Det är självklart
              så. Men om man sammantaget slår ihop alla värderingar finns det
              någonting som kan kallas svenska värderingar.
            </seg>
          </u>
          <u>
            <seg>
              Vissa av de värderingarna delar vi med andra folk i andra länder.
              Det är inte nödvändigtvis samma folk i samma länder, utan det
              kan vara olika värderingar som vi delar med olika folk i olika
              länder. Men sammantaget är det någonting som gör att vi kan säga
              att det är en del av svenska värderingar oavsett politisk åskådning
              och religion, skulle jag vilja påstå.
            </seg>
          </u>
          <u>
            <seg>
              Jag ska ge några exempel. Alla som tycker att det är okej att
              slå sina barn kan räcka upp en hand. Nej, det är inte så många
              här inne. Det är åtta olika partier som tycker exakt samma sak,
              men det är inte samma politiska åskådning. Den åsikten delar vi
              inte med en majoritet av världens befolkningar. Men det finns
              andra länder där det inte heller är okej att slå barn. Det är
              inte en alltigenom svensk värdering.
            </seg>
          </u>
          <u>
            <seg>
              Ett annat exempel är homosexuellas rättigheter. Det kan verka
              kontroversiellt för vissa och inte för andra. Men när jag säger
              att jag tror att jag delar mer värderingar med er samtliga här
              inne när det gäller homosexuellas rättigheter än med en normal
              liberal i Ryssland tror jag att det stämmer.
            </seg>
          </u>
          <u>
            <seg>
              Jag tror också att jag delar mer värderingar med er samtliga
              här inne när det gäller till exempel relationen mellan kyrka och
              stat och var kyrkan ska förlägga sin utbildning till exempel på
              utvecklingsområdet än med en stor del av USA:s befolkning.
            </seg>
          </u>
          <u>
            <seg>
              Alltihop av detta kan anses vara svenska värderingar, men vi
              delar värderingar med många andra folk.
            </seg>
          </u>
          <u>
            <seg>
              Ni har en naiv tro på vad integration kan åstadkomma. Ni har
              en naiv tro på att så fort en människa stiger över den svenska
              gränsen, får uppehållstillstånd och så småningom medborgarskap
              förändras värderingarna, synen på demokrati, mänskliga rättigheter,
              kvinnans rättigheter och den samhällsform man vill leva i. Så
              är det inte.
            </seg>
          </u>
          <u>
            <seg>
              Ta bort smörgåsbordet. Det ska innehålla inte bara rättigheter
              utan också skyldigheter.
            </seg>
          </u>
          <u>
            <seg>
              Slutligen vill jag yrka bifall till vår reservation.
            </seg>
          </u>
          <note type="speaker">
            Anf. 4 JOSEFIN BRINK (V):
          </note>
          <u>
            <seg>
              Fru talman! Vi har ett lite spretigt och märkligt betänkande
              som vi debatterar i dag med fyra olika förslag som egentligen
              inte har något inbördes samband. Därför blir det också en lite
              märklig debatt.
            </seg>
          </u>
          <u>
            <seg>
              Vänsterpartiet anser att de flesta av förslagen i betänkandet
              är ganska okontroversiella. De handlar om förenklingar och rationaliseringar
              av regelverk. Det har vi ingenting att invända emot.
            </seg>
          </u>
          <u>
            <seg>
              Det är egentligen bara ett förslag i propositionen som Vänsterpartiet
              är emot och som vi är bekymrade över. Det är förslaget att nämndemän
              inte längre ska delta i kammarrättens beslut om a-kasseärenden
              och att de förtroendevalda representanterna i de målen i stället
              ska ersättas med juristdomare.
            </seg>
          </u>
          <u>
            <seg>
              Vi menar att förslaget innebär att den demokratiska insynen och
              förankringen i rättsväsendet urholkas. Hela poängen med nämndemän
              i domstolar är, som tidigare har sagts här i dag, att tolkningar
              av lagar och bestämmelser ska vara begripliga för allmänheten
              och grundas på den allmänna rättsuppfattningen.
            </seg>
          </u>
          <u>
            <seg>
              Om man ersätter nämndemän med alla deras olika kunskaper och
              livserfarenheter med enbart jurister riskerar man att undergräva
              legitimiteten och förtroendet för rättsväsendet.
            </seg>
          </u>
          <u>
            <seg>
              Man löper också en stor risk att domstolarnas resonemang och
              beslut blir mycket svårare att förstå för medborgarna. Låt oss
              vara ärliga med detta. Jurister är väldigt duktiga på sin sak.
              Men några stora författare eller pedagoger är de inte alltid.
            </seg>
          </u>
          <u>
            <seg>
              Regeringen motiverar förändringen med att motsvarande regler
              redan har införts i mål som rör ersättning från socialförsäkringen
              och att det är rimligt att samma regler gäller för socialförsäkringsärenden
              som för a-kasseärenden.
            </seg>
          </u>
          <u>
            <seg>
              Vi i Vänsterpartiet håller med om att ärendena liknar varandra
              och att det är rimligt att de behandlas på samma sätt i domstolarna.
              Men vi kommer fram till rakt motsatt slutsats jämfört med regeringen,
              nämligen att nämndemän bör delta i besluten i båda dessa fall.
              Det har vi också markerat när dessa beslut har fattats tidigare.
            </seg>
          </u>
          <u>
            <seg>
              Vi tycker att det i största allmänhet är viktigt med nämndemäns
              deltagande i domstol på grund av demokratisk förankring, insyn,
              att det ska ligga i linje med den allmänna rättsuppfattningen
              och så vidare. Utan att göra någon värdering vill jag ändå säga
              att det just i detta sammanhang handlar om gemensamma trygghetssystem
              som alla medborgare är med och bidrar till och som vi har att
              lita till när vi befinner oss i väldigt svåra livssituationer.
            </seg>
          </u>
          <u>
            <seg>
              Det berör enskilda människors möjligheter till försörjning och
              välstånd. Det kan utan överdrift sägas vara livsavgörande för
              människor om de får eller inte får ersättning från sjukförsäkringen
              eller arbetslöshetsförsäkringen. Det är självklart att det är
              enormt viktigt i det sammanhanget med legitimitet och demokratisk
              insyn i hur regelverken tillämpas.
            </seg>
          </u>
          <u>
            <seg>
              När regeringen nu vill avskaffa nämndemännen med hänvisning till
              att ärendena är så komplicerade att lekmän inte kan förstå dem
              blir man lite fundersam.
            </seg>
          </u>
          <u>
            <seg>
              Om regelverken i gemensamt finansierade trygghetsförsäkringar
              är så invecklade att man måste vara expert för att begripa dem
              är det ett problem som snarast bör avhjälpas genom att man ändrar
              regelverken så att de går att förstå. Det är meningen att vanliga
              medborgare ska kunna begripa vad man har rätt till om man har
              drabbats av sjukdom eller arbetslöshet. Inte minst är det viktigt
              att vanliga medborgare kan begripa och förstå på vilka grunder
              man kan nekas en sådan ersättning.
            </seg>
          </u>
          <u>
            <seg>
              Att så inte är fallet i dag är ett faktum, men det beror på att
              alliansregeringen medvetet har saboterat arbetslöshetsförsäkringen
              och gjort regelverket till en nästan ogenomtränglig djungel. Det
              är knappt ens att experter i dag förstår regelverket i arbetslöshetsförsäkringen.
              Då blir det bakvänt att använda de regler som man själv har varit
              med och krånglat till som ett argument för att lyfta bort nämndemännen
              och minska den demokratiska insynen i tillämpningen av reglerna.
              Vi menar att det är en helt absurd logik.
            </seg>
          </u>
          <u>
            <seg>
              Vänsterpartiet menar att demokratin förutsätter öppenhet, insyn
              och deltagande av aktiva samhällsmedborgare. Det måste gälla både
              i beslut och i tillämpning av lagar och regler. Det är en poäng
              att vi som sitter här i Sveriges riksdag och fattar beslut om
              lagstiftning inte är jurister i alla fall inte alla av oss. Det
              är meningen att vi ska komma från olika delar av samhället med
              olika erfarenheter och kunskaper och att vi ska kunna använda
              och förstå det som exempelvis juridiska experter och andra ger
              oss som underlag. På samma sätt måste det fungera när de här reglerna
              sedan ska tillämpas i praktiken när människor träffas av regelverken
              i konkreta situationer.
            </seg>
          </u>
          <u>
            <seg>
              Därför anser vi att det är oerhört olyckligt att avskaffa nämndemännen
              i domar som rör a-kasseärenden. Vi avvisar regeringens förslag
              på denna punkt. Jag yrkar därmed bifall till reservation nr 1.
            </seg>
          </u>
          <note type="speaker">
            Anf. 5 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Jag tänkte inte tala så mycket om just ditt anförande,
              Josefin Brink, men däremot om betänkandet i dess helhet och de
              delar som ni har ställt er bakom.
            </seg>
          </u>
          <u>
            <seg>
              Vi sverigedemokrater förespråkar en öppen svenskhet, det vill
              säga att oavsett vilken kultur eller religion man har, vilken
              världsdel man kommer ifrån, vilket ursprung eller för den delen
              vilken hudfärg man har, kan man bli svensk bara man tar åt sig
              de värderingar som det svenska samhället vilar på och delar vår
              uppfattning när det gäller värderingar.
            </seg>
          </u>
          <u>
            <seg>
              Med tanke på detta, med tanke på den text som nu föreligger och
              med tanke på den kritik som ni från Vänsterpartiet framförde mot
              statsminister Fredrik Reinfeldt när han använde just orden och
              formuleringen etniskt svenskt ursprung därför att ni såg det som
              ett problem att använda detta i offentliga sammanhang vill jag
              säga att mer offentligt än ett betänkande i Sveriges riksdag blir
              det inte. Och ni står nu bakom denna formulering. Är det rätt
              uppfattat?
            </seg>
          </u>
          <note type="speaker">
            Anf. 6 JOSEFIN BRINK (V) replik:
          </note>
          <u>
            <seg>
              Fru talman! Sven-Olof Sällström försöker göra huvudsak av en
              bisak i sammanhanget. Vår kritik mot Fredrik Reinfeldts användande
              av begreppet när han sade att vi inte har några problem med arbetslösheten
              eftersom etniska svenskar mitt i näringslivet eller vad det nu
              var faktiskt har jobb går ut på att man då väljer att bortse från
              alla de personer som saknar arbete. Det gäller till exempel personer
              som inte är etniskt svenska.
            </seg>
          </u>
          <u>
            <seg>
              Låt mig säga någonting om Sverigedemokraternas idéer om vad det
              innebär att bli svensk. Såvitt jag vet föreligger det inga som
              helst skillnader när det gäller vilka lagar man måste följa när
              man lever i Sverige. Det förekommer inga som helst skillnader
              i på vilket sätt man blir behandlad och dömd i en domstol, i varje
              fall inte formellt sett, beroende på vilket etniskt ursprung man
              har, vilket land man kommer ifrån eller någonting annat.
            </seg>
          </u>
          <u>
            <seg>
              Vad Sverigedemokraterna är ute efter handlar inte om att komma
              åt några reellt existerande skillnader som finns i regelverk och
              annat för personer som är födda i Sverige eller i andra länder.
              Det ni vill komma åt är att ni vill tvinga människor att tänka
              på ett visst sätt att ha en viss uppsättning värderingar som Sverigedemokraterna
              har hittat på.
            </seg>
          </u>
          <u>
            <seg>
              Du stod här tidigare och sade i ditt anförande: Jag är övertygad
              om att mina värderingar ligger närmare er som sitter här inne
              än folk från andra länder. Jag skulle vilja påstå att jag tycker
              precis tvärtom. Mina värderingar, Sven-Olof Sällström, om människors
              rättigheter och människors möjligheter att leva i det här landet
              och ha vilka uppfattningar de vill så länge som de följer svenska
              lagar och regler ser helt annorlunda ut än dina. Om det inte handlar
              om att människor ska lära sig att supa sig fulla på midsommarafton,
              dansa små grodorna och vad det nu var du raljerade över vad är
              det då som ni vill tvinga människor som kommer från andra länder
              till Sverige att göra för att ha rätt att vara här?
            </seg>
          </u>
          <note type="speaker">
            Anf. 7 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Jag har träffat socialister i Ryssland och socialister
              i Ukraina, Josefin Brink. Deras syn på rasism, på människors lika
              värde och på till exempel judar skiljer sig väsentligt från mina
              åsikter och från dina åsikter det vågar jag lova. Jag tror att
              våra åsikter mer överensstämmer när det gäller detta, och det
              finns många områden där det är likadant.
            </seg>
          </u>
          <u>
            <seg>
              Saker som vi inte vill att man ska tänka i Sverige gäller till
              exempel de här imamerna i moskéerna. Jag förmodar att du kallar
              dig själv feminist. Det är ingen hemlighet vilka åsikter de imamer
              som Uppdrag Granskning redovisade för någon vecka sedan står för.
              Det är ingenting som det helt plötsligt går upp ett ljus för och
              där man tänker: Oj, är det så de tycker! Det har ju alla vetat.
              Det har också du, Josefin Brink, och ni från Vänsterpartiet vetat.
              Men ni är så förbaskat rädda att ställa krav och säga att dessa
              värderingar inte är acceptabla i det svenska samhället. Du kan
              stå här och säga precis vad du vill åt mig som sverigedemokrat.
              Det kan jag ta. Men en imam stryker ni medhårs. Han får inte den
              kritik han förtjänar, för ni är rädda och fega. Ni vågar inte
              anta feminismens största utmaning i Sverige. Det är sanningen,
              Josefin Brink.
            </seg>
          </u>
          <note type="speaker">
            Anf. 8 JOSEFIN BRINK (V) replik:
          </note>
          <u>
            <seg>
              Fru talman! Sven-Olof Sällström står och hittar på vad han tror
              att andra människor tycker och har för uppfattningar. Jag kan
              tala om för dig, Sven-Olof Sällström, att Vänsterpartiet är ett
              parti som står för jämlikhet och jämställdhet. Vi anser dessutom
              att man ska använda det demokratiska samtalet och argument för
              att angripa personer som har uppfattningar som man inte tycker
              om.
            </seg>
          </u>
          <u>
            <seg>
              Mitt parti och jag själv har alltid varit oerhört tydliga med
              att vi inte accepterar kvinnoförtryck i någon form oavsett om
              det begås av en person som är infödd svensk eller om det begås
              av en person som är född i ett annat land. Vi ser ingen skillnad
              på den typen av kvinnoförtryck. Låt oss vara tydliga med det.
              Det finns extremt gott om människor av båda könen som är födda
              och uppvuxna i Sverige i 150 generationer tillbaka som ägnar sig
              åt misshandel av kvinnor och barn och andra typer av övergrepp
              och som rättfärdigar det inför sig själva. Det finns också personer
              som kommer från andra länder som begår samma typer av övergrepp.
              Ibland motiverar människor detta med religiösa skäl och ibland
              har de någon annan ursäkt, till exempel att man är full, tycker
              sig ha rätt att göra detta eller det ena eller det andra.
            </seg>
          </u>
          <u>
            <seg>
              Oavsett av vilket skäl personer anser sig ha rätt att förtrycka
              kvinnor, barn eller någon annan människa tar vi tydligt avstånd
              från det. Vi gör ingen skillnad på om denna person påstår sig
              ha grund för detta i en speciell trosuppfattning, i en speciell
              ideologi eller någonting annat.
            </seg>
          </u>
          <u>
            <seg>
              Det är där vi skiljer oss från Sverigedemokraterna. Vi anser
              att alla människors lika värde och lika rättigheter är universella
              och gäller lika för alla. Vi anser inte att det går att förändra
              ett samhälle eller bygga ett bra samhälle på tankekontroll eller
              förbud mot vissa människors sätt att tänka. Det måste man göra
              genom argumentation och genom en lagstiftning som tillämpas lika
              för alla människor som lever i det här landet.
            </seg>
          </u>
          <note type="speaker">
            Anf. 9 GUSTAV NILSSON (M):
          </note>
          <note>
            Fru talman! I arbetsmarknadsutskottets betänkande AU12 Samverkan
            mellan kommuner om samhällsorientering, m.m. behandlas regeringens
            proposition och tre motioner som har väckts med anledning av propositionen.
          </note>
          <u>
            <seg>
              Det handlar om fyra separata förslag utan koppling till varandra.
              För det första handlar det om att kammarrättens sammansättning
              ändras på så sätt att nämndemän inte ska medverka i mål som rör
              lagen om arbetslöshetsförsäkring eller lagen om arbetslöshetskassor.
            </seg>
          </u>
          <u>
            <seg>
              För det andra finns det ett förslag om samhällsorientering till
              vissa nyanlända invandrare.
            </seg>
          </u>
          <u>
            <seg>
              Det finns vidare ett tredje förslag som medverkar till att vi
              får en bättre struktur på det arbetsmarknadspolitiska regelverket.
            </seg>
          </u>
          <u>
            <seg>
              Det fjärde och sista förslaget handlar om att upphäva Arbetsförmedlingens
              möjligheter att begränsa byggverksamhet.
            </seg>
          </u>
          <u>
            <seg>
              Mål i kammarrätten där nämndemän medverkar och som rör arbetslöshetsförsäkringen
              och arbetslöshetskassor uppvisar stora likheter med socialförsäkringsmålen.
              Nämndemän deltar sedan 2009 inte i kammarrätts avgörande av socialförsäkringsmål.
              Den förändring som då skedde motiverades med att den typen av
              mål där prövningstillstånd motiveras är mål med mycket komplicerade
              försäkringsrättsliga frågor. Det handlar om bedömningar som kräver
              särskild kompetens.
            </seg>
          </u>
          <u>
            <seg>
              Om ett socialförsäkringsmål eller ett mål som rör arbetslöshetsförsäkringen
              eller a-kassorna prövats i förvaltningsrätt, tidigare länsrätt,
              och inte kan avgöras i första instans utan fått prövningstillstånd
              till kammarrätt är vi inne på mycket komplicerade mål. Det kan
              gälla tvistemål som kräver många underliga utvärderingar och bedömningar.
              Det kan handla om tekniska, medicinska och juridiskt komplicerade
              avgöranden. När det gäller arbetslöshetsförsäkringen och a-kassan
              kan det handla om arbetsrättsliga frågor som fordrar juridisk
              kompetens och i vissa fall spetskompetens inom olika områden.
            </seg>
          </u>
          <u>
            <seg>
              I Socialdemokraternas följdmotion, där de i och för sig motsätter
              sig förslaget, kan vi nog ändå anse att det framgår, och det har
              också framgått tidigare här från talarstolen, att vi är rätt överens
              om att det är mycket komplicerade mål som överklagas och får prövningstillstånd.
              Men Socialdemokraterna vill ändå ha kvar nämndemännen även i kammarrätten
              i den typ av mål som vi diskuterar.
            </seg>
          </u>
          <u>
            <seg>
              Av Vänsterns motion framgår att de anser målen vara komplicerade,
              men de drar lite annorlunda slutsatser. Vänsterns och Josefin
              Brinks argument handlar mycket om att arbetslöshetsförsäkringens
              regler borde förenklas. Men förenklingsambitionerna i regelverket
              kan inte drivas så långt att det skapas ett godtycke som innebär
              att man kanske hamnar i ett system där det ges ut schabloniserade
              ersättningar som inte på ett rättvist sätt avspeglar skillnader
              mellan olika ersättningstagare, deras bakgrund, arbetshistoria
              och så vidare.
            </seg>
          </u>
          <u>
            <seg>
              Jag tycker också att det är viktigt att påpeka, efter tidigare
              inlägg här från talarstolen, att nämndemännens roll i stort inte
              tas upp i propositionen. Men i mål som överklagas till högre instans,
              exempelvis kammarrätt, vill vi ha en förändring. Vi menar att
              det fordras speciell kompetens. Det fordras stor juridisk kompetens
              för att mål på allra bästa sätt ska kunna avgöras efter vad lagen
              föreskriver.
            </seg>
          </u>
          <u>
            <seg>
              Det är också viktigt att erinra om att det i socialförsäkringsmålen,
              efter den förändring som skett där nämndemän inte deltar i kammarrätten,
              har fungerat väl såvitt jag har förstått. Det finns många uppgifter
              om det.
            </seg>
          </u>
          <u>
            <seg>
              Fru talman! Det här betänkandet och den här propositionen handlar
              mycket om samhällsorientering för vissa nyanlända invandrare.
              Vi stöder regeringens förslag att ge kommuner en möjlighet att
              samverka om att erbjuda samhällsorientering till vissa nyanlända
              invandrare. När man kommer från ett annat land är den första tiden
              ofta avgörande för hur det går längre fram. Människor som tappar
              tron kan kanske inte komma igen och få en bra framtid. Det kan
              innebära problem längre fram om man inte får en bra start.
            </seg>
          </u>
          <u>
            <seg>
              Etableringsreformen som infördes i december 2010 kräver att samhällsorientering
              sker. Det ställer krav på kommunerna som därmed kan behöva samverka
              för att klara av detta. Man kan eventuellt också behöva köpa tjänsten,
              och nu får man den möjligheten. Studieförbund, ideella föreningar
              och mindre företag kan bidra till en orientering som både har
              anknytning till den lokala arbetsmarknaden och är mer individanpassad.
              Det är också viktigt att erinra om att SKL, Sveriges Kommuner
              och Landsting, står bakom det här förslaget.
            </seg>
          </u>
          <u>
            <seg>
              Det primära syftet med samhällsorienteringen är att underlätta
              de nyanländas etablering i samhällslivet med sikte på att de också
              ska få en möjlighet att snabbt få ett arbete.
            </seg>
          </u>
          <u>
            <seg>
              Jag tycker att det är viktigt att påminna om att det är regeringsformen
              som gäller. Det finns en värdegrund som våra grundlagar ger uttryck
              för.
            </seg>
          </u>
          <u>
            <seg>
              Sverigedemokraterna har väckt en följdmotion. Vi kan konstatera,
              och det sade också Sven-Olof Sällström, att man inte vänder sig
              mot de förslag som finns i propositionen, men man vill, och det
              kanske inte var oväntat, ha med att samhällsorienteringen ska
              ske, som man skriver, i assimilationsfrämjande syfte. Det finns
              kanske från Sverigedemokraternas sida en föreställning om att
              nyanlända genom att undervisas om svenska värderingar också kommer
              att tänka och agera som motionären önskar.
            </seg>
          </u>
          <u>
            <seg>
              Man kan självfallet ha en viss kontroll över undervisningen.
              Det måste man ha. Men det handlar också om vad som tas emot, hur
              individen tänker och handlar utifrån detta. Det är också viktigt
              att komma ihåg att samhällsorienteringen ska utgå ifrån de lagar
              och regler vi har i vårt land, och man ska diskutera normer och
              värden i samhället. Samhällsorienteringens värdeaspekt bör hämtas
              från regeringsformen och utgå ifrån ett medborgarperspektiv som
              tar fasta på de gemensamma värderingar som det svenska samhället
              ger uttryck för genom regeringsformen.
            </seg>
          </u>
          <u>
            <seg>
              I propositionen finns också förslag om förenklingar i det arbetsmarknadspolitiska
              regelverket med målsättningen att skapa ett regelverk som är överskådligt,
              enkelt att tillämpa och fungerar över tid.
            </seg>
          </u>
          <u>
            <seg>
              Vi ser det som viktigt att genom regelförändringar underlätta
              för regeringen att föra en bättre och aktivare arbetsmarknadspolitik
              så att vi ökar möjligheten för fler människor att få ett jobb.
              Här finns förslag på förändringar som medverkar till detta.
            </seg>
          </u>
          <u>
            <seg>
              Fru talman! Avslutningsvis finns också ett förslag i propositionen
              om att upphäva en lag om byggnadstillstånd som funnits sedan 1971.
              Det är en lag som gör det möjligt för Arbetsförmedlingen att begränsa
              byggnadsverksamheten med hänsyn till samhällsekonomiska förhållanden,
              läget på arbetsmarknaden eller, som man skriver, andra väsentliga
              intressen. Den här byggnadsregleringen var ett konjunktur- och
              regionalpolitiskt medel som gav samhället en möjlighet att styra
              byggnadsinvesteringar. Möjligheten att styra byggnadsverksamheten
              genom regelverket om byggnadstillstånd har inte använts på över
              20 år. Att ha kvar detta system för att Arbetsförmedlingen ska
              få statistik över olika byggnadsprojekt är inte tidsenligt. Arbetsförmedlingen
              har förvisso andra viktiga uppgifter att jobba med.
            </seg>
          </u>
          <note>
            Fru talman! Jag yrkar bifall till utskottets förslag till beslut
            och avslag på samtliga reservationer.
          </note>
          <note>
            I detta anförande instämde Jenny Petersson och Maria Plass (båda
            M), Hans Backman (FP) och Abir Al-Sahlani (C).
          </note>
          <note type="speaker">
            Anf. 10 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Gustav Nilsson upprepar en del av det jag sade från
              talarstolen. Man kan inte förvänta sig att den som deltar i samhällsinformationen
              för nyanlända verkligen tar till sig den och anser att det är
              värderingar som den personen vill stå bakom.
            </seg>
          </u>
          <u>
            <seg>
              Anser Gustav Nilsson att de värderingar som ges uttryck för i
              imamers syn på kvinnans roll i samhället i Sverige, att de värderingar
              som ges uttryck för i hedersrelaterat våld och att de värderingar
              som ges uttryck för i hur man möter polis, brandkår och räddningstjänst
              i vissa förorter är acceptabla i Sverige?
            </seg>
          </u>
          <u>
            <seg>
              Eller anser Gustav Nilsson och Moderaterna att vi måste ställa
              hårdare krav på att man inte bara läser utan också tar till sig
              de här värderingarna för att ha rätt att bli en del av det svenska
              samhället?
            </seg>
          </u>
          <u>
            <seg>
              Eller anser Gustav Nilsson och Moderaterna att detta är ett smörgåsbord
              där man kan välja själv och avstå från att ta till sig värderingarna
              om alla människors lika värde, demokrati, mänskliga rättigheter,
              kvinnors rättigheter, skydd för utsatta och så vidare?
            </seg>
          </u>
          <note type="speaker">
            Anf. 11 GUSTAV NILSSON (M) replik:
          </note>
          <u>
            <seg>
              Fru talman! Det måste finnas en tydlighet i samhällsorienteringen.
              Det är mycket viktigt att människor som är födda i andra länder
              får en bra start och får möjlighet att studera den svenska lagstiftningen.
              Det finns med bland de här fyra målen. Det är viktigt att de får
              en möjlighet att se hur det svenska samhället är organiserat.
              Det är viktigt att de får en inblick i hur arbetsmarknaden fungerar.
              Det är också viktigt att de kan klara den praktiska vardagen.
            </seg>
          </u>
          <u>
            <seg>
              Det finns väldigt mycket att göra, och det görs också. Den etableringsreform
              som alliansregeringen införde var mycket viktig i det här sammanhanget.
              Det kanske är för tidigt att utvärdera den fullt ut, men den har
              fått en bra start. Det har gjorts många värdefulla insatser här.
              Man får kanske hjälp av en lots för att komma vidare och få ett
              jobb. Man kan få en egen etableringsplan. Man får kontakter med
              arbetslivet.
            </seg>
          </u>
          <u>
            <seg>
              Etableringsreformen var väldigt viktig och avgörande för att
              kunna gå vidare och få en bättre möjlighet för dem som kommer
              från andra länder med sin kompetens och sina kunskaper. De kan
              vara en tillgång för Sverige, och då ska vi också hjälpa dem och
              se till att de har möjlighet att få en bra etablering. Etableringsreformen
              var alltså väldigt viktig.
            </seg>
          </u>
          <u>
            <seg>
              Jag vill upprepa det jag sade inledningsvis: Det är självklart
              att man om man kommer från ett annat land ska följa den svenska
              lagstiftningen. I vårt resonemang utgår vi från regeringsformen,
              våra grundlagar som talar om hur vi får bete oss och inte får
              bete oss i olika situationer. Den svenska lagstiftningen gäller
              givetvis.
            </seg>
          </u>
          <u>
            <seg>
              Skillnaden mellan oss och Sverigedemokraterna är att ni ju ser
              problem när det kommer människor hit från andra länder, medan
              vi ser det som en möjlighet. Människor kommer från andra länder
              med sin erfarenhet och sina kunskaper. Det kan berika vårt samhälle.
            </seg>
          </u>
          <u>
            <seg>
              I slutändan landar man i diskussionen om vilken människosyn man
              har. Vi ställer inte upp på er främlingsfientliga syn, Sven-Olof
              Sällström.
            </seg>
          </u>
          <note type="speaker">
            Anf. 12 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Jag ska vara mycket tydlig, Gustav Nilsson. Nej,
              vi accepterar inte det uttryck för bristen på respekt för kvinnors
              rättigheter som imamer delger i svenska moskéer. Nej, jag respekterar
              inte att man ger sig på utryckningsfordon, ambulanser och brandkår
              som rycker ut för att hjälpa andra människor. Nej, vi accepterar
              inte hedersvåld i någon form.
            </seg>
          </u>
          <u>
            <seg>
              Låt mig vara mycket tydlig: I mitt samhälle är det inte acceptabelt
              att en svensk, oavsett om man är född i Sverige med svenskt ursprung
              eller om man har bott i Sverige och blivit svensk, super sig full
              eller av andra anledningar slår sin fru. Skillnaden mellan det
              och hedersvåld är att heller ingen annan i samhället tycker att
              det är acceptabelt inte hans familj, inte hans släkt, inte hans
              vänner. Med hedersvåldet är det precis tvärtom. Den som stöts
              ut är den utsatta, och den som lyfts upp är den som utsätter den
              utsatta för våldet.
            </seg>
          </u>
          <u>
            <seg>
              Dessa värderingar har ingen plats i mitt Sverige. Där skiljer
              vi oss radikalt åt, för i Gustav Nilssons och Moderaternas Sverige
              har dessa värderingar en plats. Ni vågar nämligen inte ta de steg
              som krävs för att göra klart för de här männen, för det är oftast
              män, att dessa värderingar inte är acceptabla.
            </seg>
          </u>
          <u>
            <seg>
              Man säger inte sådana saker till utsatta kvinnor. Man kastar
              inte sten och andra föremål på brandkår, ambulans och utryckningsfordon.
              Man utsätter inte unga tjejer och kvinnor för förföljelse och
              förtryck i hederns namn inte i mitt Sverige men tyvärr i ert Sverige.
            </seg>
          </u>
          <note type="speaker">
            Anf. 13 GUSTAV NILSSON (M) replik:
          </note>
          <u>
            <seg>
              Fru talman! Jag får än en gång betona att den svenska lagstiftningen
              gäller. Hela vårt samhälle bygger på respekt för våra grundlagar.
              Vi ska inte tillåta våld över huvud taget, utan straff måste till
              för saker man inte får göra enligt den svenska lagstiftningen.
              Det måste åtgärdas.
            </seg>
          </u>
          <u>
            <seg>
              Det vi vill, och det är egentligen det som det handlar om i dagens
              debatt, är att se till att hjälpa människor som är födda i ett
              annat land och som kommer till vårt land. Vi ska se till att de
              får bra stöd, men vi ska också tala om hur den svenska grundlagen
              fungerar och hur regeringsformen är utformad.
            </seg>
          </u>
          <u>
            <seg>
              Sverigedemokraterna vill stänga alla gränser. De ser bara problem,
              och det finns inte någonting som någon från ett annat land kan
              tillföra och berika vårt samhälle med. Det är det som skiljer
              oss åt. Vi har framför oss en situation där vi behöver ha fler
              människor som arbetar. Arbetskraftsinvandringen kommer att vara
              väldigt betydelsefull för oss om vi ska klara det framtida arbetskraftsbehovet.
              Allt färre ska försörja allt fler; det vet vi redan i dag. Det
              är tänkvärt att ungefär 600 000 utrikes födda personer i dag går
              till ett arbete och ser till att skatteintäkterna ökar för kommuner,
              landsting och stat och medverkar till att vi också kan få kulturella
              inslag i samhället och en ökad mångfald som berikar oss alla.
            </seg>
          </u>
          <u>
            <seg>
              Det är det som skiljer oss åt, Sven-Olof Sällström. Tyvärr är
              det så. Det är inget nytt. Ni vill ha regler, som ni säger här,
              som innebär att man i assimilationsfrämjande syfte ska programmera
              något som människor ska acceptera. Vad är svenskhet för dig, Sven-Olof
              Sällström? För oss är det människors delaktighet. Man kan vara
              med i samhället och bygga ett Sverige som blir ännu bättre.
            </seg>
          </u>
          <note type="speaker">
            Anf. 14 HANS BACKMAN (FP):
          </note>
          <u>
            <seg>
              Fru talman! Jag vill börja med att yrka bifall till förslaget
              i betänkandet AU12 Samverkan mellan kommuner om samhällsorientering,
              m.m .
            </seg>
          </u>
          <u>
            <seg>
              Det kan konstateras att frågorna om i vilken ordning arbetslöshetsförsäkringsmål
              respektive andra socialförsäkringsmål ska prövas inom rättsväsendet
              har följts nära åt historiskt. Som vi också anför i propositionen
              deltar nämndemän sedan den 1 januari 2009 inte i kammarrättens
              avgöranden av socialförsäkringsmål. Det förslaget motiverades
              just med att frågorna i flertalet av de mål där prövningstillstånd
              beviljas avser till exempel komplicerade försäkringsrättsliga
              eller processuella frågor, medicinska bedömningar som kräver särskild
              kompetens eller tekniskt komplicerade beräkningar av livränta.
            </seg>
          </u>
          <u>
            <seg>
              Frågorna i de mål där kammarrätten meddelar prövningstillstånd
              kunde, enligt vad regeringen anförde, således sällan antas innehålla
              sådana lämplighets- och skälighetsbedömningar där nämndemannamedverkan
              kan anses vara av särskilt värde. Riksdagen följde också regeringens
              förslag.
            </seg>
          </u>
          <u>
            <seg>
              Nu föreslår regeringen med en analog motivering att nämndemannamedverkan
              i kammarrätten ska avskaffas även vid mål om arbetslöshetsförsäkringen.
              Frågorna om instansordning för de två typerna av mål har ju följts
              nära åt de senaste decennierna. Det är naturligt eftersom målen
              till sin karaktär uppvisar stora likheter, även när det gäller
              de ALF- och LAK-mål som får prövningstillstånd i kammarrätten
              i fråga om tekniskt komplicerade bedömningar inom just lagen om
              arbetslöshetsförsäkringen och lagen om arbetslöshetskassan.
            </seg>
          </u>
          <u>
            <seg>
              Fru talman! Folkpartiet välkomnar den möjlighet som regeringens
              förslag ger kommuner att samarbeta om tillhandahållandet av samhällsorientering
              för vissa nyanlända invandrare. Som konstateras i propositionen
              ställer dagens regelverk stora krav på kommunerna. Inte minst
              det faktum att samhällsorienteringen i möjligaste mån ska bedrivas
              på modersmålet eller annat språk som deltagarna behärskar väl
              innebär stora utmaningar för mindre kommuner som tar emot nyanlända
              från olika delar av världen.
            </seg>
          </u>
          <u>
            <seg>
              Det är därför angeläget att regeringen nu gör det möjligt för
              kommuner som så önskar att samarbeta och dela på åtagandena. Möjligheten
              att upphandla orientering utanför den egna kommunen kan för mindre
              kommuner antas innebära tydliga effektivitetsvinster. Jag vill
              också lyfta fram vikten av att inte kväva den lilla men betydelsefulla
              marknaden för orienteringstjänster. Studieförbund, ideella föreningar
              och mindre företag kan bidra till en orientering som både har
              tydligare anknytning till den lokala arbetsmarknaden och är mer
              individanpassad.
            </seg>
          </u>
          <u>
            <seg>
              För att sådana aktörer ska kunna erbjuda tjänster krävs att den
              orienteringsverksamhet som kommunerna står för bedrivs på affärsmässiga
              grunder så att den inte slår ut övriga aktörer på marknaden. Att
              frångå självkostnadsprincipen är därför enligt Folkpartiets och
              Alliansens mening nödvändigt.
            </seg>
          </u>
          <u>
            <seg>
              Fru talman! Sfi-utredningen konstaterade i sitt betänkande att
              förväntningarna på vad samhällsorientering kan åstadkomma är stora
              och inte alltid motsvaras av vad som är möjligt ens med den bästa
              information eller utbildning. Både informationen och innehållet
              i en utbildning består ju av erbjudanden och möjligheter. I vilken
              utsträckning den som erbjuds information förmår eller vill ta
              till sig innehållet beror ytterst alltid på den enskilda individen.
              Det går enligt utredningen att ha viss kontroll över vad som erbjuds
              men aldrig över vad som i slutändan tas emot och hur individen
              handlar utifrån detta, som vi skriver i betänkandet.
            </seg>
          </u>
          <u>
            <seg>
              Detta gäller inte bara samhällsorientering för invandrare utan
              all form av undervisning. Det förefaller orealistiskt att alla
              människor med ett visst etniskt svenskt ursprung, som det tidigare
              talades om här i talarstolen, och en uppväxt och skolgång i Sverige
              skulle förmodas tillägna sig och genom hela livet bära på samma
              specifika uppsättning värderingar, oberoende av skillnader i övriga
              omständigheter och erfarenheter, inte minst med tanke på att värderingar
              förändras över tid. De jämställdhetsvärderingar vi hade i Sverige
              för hundra år sedan är inte exakt lika dem vi har i dag. Här har
              vi utvecklats i en positiv riktning. Att slå fast en viss värdering
              vid en viss tidpunkt känns därför för oss i Folkpartiet inte rimligt.
            </seg>
          </u>
          <u>
            <seg>
              Jag välkomnar att regeringen när man har utformat innehållet
              i samhällsorienteringen inte har låtit sig styras av de uppfattningar
              om svenskhet eller krav på ensidig assimilation som Sverigedemokraterna
              framför här i kammaren i dag.
            </seg>
          </u>
          <u>
            <seg>
              Utredningen om samhällsorientering för invandrare ansåg att samhällsorientering
              inte borde utgå från vilka värderingar som vid en viss tidpunkt
              funnits mer eller mindre uttalade i det svenska samhället. I stället
              förordade den att orienteringen skulle utgå från ett medborgarperspektiv
              som tar fasta på de gemensamma värderingar som det svenska samhället
              genom regeringsformen ger uttryck för.
            </seg>
          </u>
          <u>
            <seg>
              Regeringen har valt denna inriktning när man har utformat förordningen
              om samhällsorientering för vissa nyanlända invandrare. Jag ser
              positivt på att samhällsorienteringen fick ett medborgarperspektiv
              och konstaterar att det sammanfaller väl med målet för den svenska
              integrationspolitiken, nämligen lika rättigheter, skyldigheter
              och möjligheter för alla, oavsett etnisk och kulturell bakgrund.
            </seg>
          </u>
          <u>
            <seg>
              Syftet med samhällsorienteringen är primärt att underlätta de
              nyanländas etablering i arbets- och samhällslivet. Förordningens
              fokus på praktiska aspekter av det svenska samhället är därför
              väl avvägd. De värderande moment som ingår och som bör ingå har
              sin utgångspunkt i den värdegemenskap som de svenska grundlagarna
              ger uttryck för. Detta är viktigt.
            </seg>
          </u>
          <u>
            <seg>
              Denna ordning vill Folkpartiet hålla fast vid.
            </seg>
          </u>
          <note>
            I detta anförande instämde Jenny Petersson (M) och Abir Al-Sahlani
            (C).
          </note>
          <note type="speaker">
            Anf. 15 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Hans Backman gör det lite enkelt för sig och läser
              direkt ur betänkandet, men det är väl helt okej.
            </seg>
          </u>
          <u>
            <seg>
              Du säger, Hans, att samhällsorienteringen ska ta sin grund i
              det som står i regeringsformen. Du tycker också att det speglar
              det medborgerliga perspektivet. Men regeringsformen är trots allt
              ett politiskt dokument. Det är någonting som har beslutats i den
              här kammaren. Jag vill bara ha sagt det.
            </seg>
          </u>
          <u>
            <seg>
              Hans! Jag har en del frågor till dig. Den första frågan är: Tycker
              du att integrationspolitiken är misslyckad eller tycker du att
              den fungerar? Vilken roll har samhällsintegrationen för invandrare
              i att få er integrationspolitik att fungera eller att misslyckas?
            </seg>
          </u>
          <u>
            <seg>
              Tycker Hans Backman att de värderingar som det ges uttryck för
              i svenska moskéer och att det faktum att gäng i de svenska integrationsbostadsområdena
              kastar sten på utryckningsfordon som har kommit ut för att hjälpa
              människor när det brinner eller när de har andra problem är sådant
              som också ryms och som är okej?
            </seg>
          </u>
          <u>
            <seg>
              Tycker Hans Backman att problematiken med hedersvåld också är
              en del av det smörgåsbord av värderingar där man kan välja att
              anamma det svenska synsättet eller välja att inte anamma det svenska
              synsättet?
            </seg>
          </u>
          <note type="speaker">
            Anf. 16 HANS BACKMAN (FP) replik:
          </note>
          <u>
            <seg>
              Fru talman! Tack, Sven-Olof Sällström, för frågorna! I det här
              fallet tycker jag att det är viktigt att hålla sig till den text
              vi har arbetat fram i betänkandet, för det är en väldigt viktig
              värderingsfråga som vi diskuterar i kammaren i dag.
            </seg>
          </u>
          <u>
            <seg>
              Sven-Olof Sällström vet att regeringen jobbar mycket hårt för
              att förbättra integrationspolitiken ytterligare. Vi tycker inte
              att den har lyckats fullt ut, men det finns goda exempel. Se på
              Solna kommun, som vi tidigare i dag fick information om. De har
              lyckats bra med exempelvis företagsamheten samtidigt som de har
              en stor andel invandrare i sin kommun. Det finns goda exempel,
              men det finns mycket mer att göra i den delen, absolut.
            </seg>
          </u>
          <u>
            <seg>
              När vi kommer till om vi i Folkpartiet skulle acceptera olagligheter
              som stenkastning och hedersvåld måste jag säga att det är självklart
              att vi inte gör det. Det är ju olagligt. Jag sade själv att det
              är grundlagarna och de svenska lagarna som gäller i Sverige. Där
              ingår inte att man får kasta sten eller utöva hedersvåld. Våld
              i alla sammanhang är otillåtet i Sverige. Det vet Sven-Olof Sällström
              om.
            </seg>
          </u>
          <note type="speaker">
            Anf. 17 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Jag tror att Hans, medvetet eller omedvetet, missförstod
              mig lite grann. Jag frågade inte om det är lagligt eller olagligt.
              Jag frågade om det är värderingar som är acceptabla i det svenska
              samhället. Det är inte så att det här är engångsföreteelser. Det
              är inte så att det är pojkstreck. Det är ingenting man ångrar
              dagen efter. Det här är systematiserad verksamhet som förekommer
              natt efter natt, eller i imamernas fall dag efter dag. Om vi till
              exempel tar de värderingar som imamerna ger uttryck för är det
              inte heller alltigenom olagligt att ge kvinnor dåliga råd. Men
              det visar på fruktansvärda värderingar. Det är värderingar som
              ni har släppt in och som ni har accepterat.
            </seg>
          </u>
          <u>
            <seg>
              Jag tycker inte, som vår moderata företrädare svarade förut,
              att det här berikar vårt samhälle. Jag tycker tvärtom att det
              inte berikar vårt samhälle. Jag tycker inte att det här är värderingar
              som passar i det svenska samhället. Då ska jag säga klart och
              tydligt att det finns möjlighet för människor att komma även till
              mitt Sverige och bli en del av det svenska samhället men inte
              med de värderingarna, inte med de åsikterna och inte med de uttrycken.
              Men tydligen är det möjligt i Hans Backmans Sverige.
            </seg>
          </u>
          <note type="speaker">
            Anf. 18 HANS BACKMAN (FP) replik:
          </note>
          <u>
            <seg>
              Fru talman! Nej, jag missförstod inte det Sven-Olof Sällström
              sade. Men Sven-Olof Sällström verkar missförstå hur den svenska
              lagstiftningen ser ut. Vi har varit mycket kritiska från Folkpartiets
              sida till de här uttalandena av imamerna. Vi tycker att det är
              oacceptabelt att säga till en kvinna att hon ska acceptera att
              bli utsatt för våld av sin man exempelvis. Självklart är det oacceptabelt.
            </seg>
          </u>
          <u>
            <seg>
              De män som begår sådana handlingar ska förstås föras inför domstol,
              enligt vår uppfattning. Det är de råd vi tycker att man ska ge
              till en kvinna i den situationen. Självklart är det så.
            </seg>
          </u>
          <u>
            <seg>
              Värderingar som vi har här i Sverige handlar ju om att vi står
              bakom jämställdhet. Vi står bakom lika rättigheter. Att systematiskt
              utöva brottslig verksamhet, som Sven-Olof Sällström var inne på,
              exempelvis via stenkastning, är självklart handlingar som vi fördömer.
              Det gör vi oavsett vem som begår dem. Det är liksom ingen skillnad
              om det är en grupp infödda svenskar eller en grupp som har kommit
              från ett annat land som utför de handlingarna i Sverige. Det är
              alltid olagligt. En olaglig handling som stenkastning är inte
              acceptabel beroende på vem man är eller inte är. Det är alltid
              oacceptabelt.
            </seg>
          </u>
          <u>
            <seg>
              Vi står bakom den svenska lagen, och där tycker jag att propositionstexten
              är väldigt tydlig. Här sägs det mycket tydligt att samhällsorienteringen
              ska uppfylla fyra kunskapsmål. Det är alltså kunskapen om de mänskliga
              rättigheterna, de grundläggande demokratiska värderingarna, den
              enskildes rättigheter och skyldigheter i övrigt och hur samhället
              är organiserat i praktiskt vardagsliv. Samtidigt ska man följa
              de svenska grundlagarna. Det säger ju allt. Det är det som vi
              vill förmedla till människor som kommer till Sverige. Om man råder
              någon att utöva våld mot kvinnor har man inte tagit till sig de
              svenska värderingarna.
            </seg>
          </u>
          <note type="speaker">
            Anf. 19 ABIR AL-SAHLANI (C):
          </note>
          <u>
            <seg>
              Fru talman! Jag vill börja med att yrka bifall till förslaget
              i betänkandet.
            </seg>
          </u>
          <u>
            <seg>
              Centerpartiet och jag vill än en gång understryka att vi tror
              på människan, på hennes vilja att göra rätt för sig och ta ansvar
              för sitt liv, för miljön och för andra människor. Vi tror på alla
              människors lika rätt och värde. Vår syn på integration bygger
              på dessa värderingar.
            </seg>
          </u>
          <u>
            <seg>
              Centerpartiet har absolut inget intresse av att stöpa människor
              i samma form, att göra kopior av en standardmänniska. Centerpartiet
              är inte heller intresserat av att bevara system för systemens
              skull. Centerpartiet strävar efter att ge makten till människan
              att få bestämma över sitt eget liv. Dit hör även människans identitet,
              människans fria vilja att tillhöra eller inte tillhöra en viss
              kulturell grupp.
            </seg>
          </u>
          <u>
            <seg>
              Centerpartiet anser att det inte är politikers jobb att lagstifta
              om vilken kultur en människa ska tillhöra eller inte. Men det
              är politikers jobb, det är vårt jobb, att ha lagar som gäller
              för alla på likadant sätt. Det är vårt jobb att stifta lagar som
              inte leder till diskriminering. Det är vårt jobb att stifta lagar
              som skyddar dem som behöver men också öppnar för möjligheter för
              människor att fullfölja sina drömmar och sina ambitioner.
            </seg>
          </u>
          <u>
            <seg>
              Varför denna långa inledning, fru talman? Jag vill yrka avslag
              på alla reservationer som har tillkommit med anledning av betänkandet,
              och speciellt vill jag och Centerpartiet markera vårt avståndstagande
              från Sverigedemokraternas motion.
            </seg>
          </u>
          <u>
            <seg>
              Vi skriver i betänkandet om samhällsorientering. Det ställs fyra
              kunskapskrav. Samhällsorientering är en del av integrationsprocessen
              för en person som nyligen har anlänt till Sverige. Första kravet
              är kunskap om mänskliga rättigheter och grundläggande demokratiska
              värderingar. Andra kravet är den enskildes rättigheter och skyldigheter
              i det svenska samhället. Jag upprepar: rättigheter och skyldigheter.
              Det tredje kunskapskravet är hur samhället är organiserat, att
              få kännedom om hur vårt samhälle, det gemensamma utrymmet, fungerar.
              Det fjärde kunskapskravet gäller praktiskt vardagsliv, så att
              man ska klara sig när man går till Ica och förstå varför det finns
              röda, gröna, gula och blå mjölkpaket.
            </seg>
          </u>
          <u>
            <seg>
              Både Alliansen och Centerpartiet tycker att det här är vad en
              nyanländ behöver i form av de verktyg som vi politiker kan ge
              för att starta ett nytt liv i vårt land.
            </seg>
          </u>
          <u>
            <seg>
              Sverigedemokraterna vill dock tillföra ytterligare ett kunskapsmål,
              nämligen kunskap om svensk kultur, svenska värderingar och svensk
              tradition. Det står i motionen att det är ett assimilationsfrämjande
              mål. Sverigedemokraterna tycker att samhällsorientering fokuserar
              för mycket på den enskildes roll och dennes praktiska hantering
              av vardagen. Man pratar om den svenska kulturella särarten. Jag
              upprepar: den svenska kulturella särarten. Dit påstår Sverigedemokraterna
              hör värden som till exempel jämställdhet värden som jämställdhet
              som en del av den svenska kulturella särarten.
            </seg>
          </u>
          <u>
            <seg>
              Sverigedemokraterna vill forma nyanlända till samma personlighet.
              Det är naivt, tycker jag, att tro att en människa kan komma att
              vilja tillhöra en kulturell grupp eller kulturell gemenskap genom
              skolbänken.
            </seg>
          </u>
          <u>
            <seg>
              I Sverigedemokraternas motion står det bland annat att vi har
              gemensamma värdegrunder med stark västerländsk färgnyans. Den
              första frågan jag började fundera över är vad den kulturella särarten
              är. Hur får man ihop den med jämställdhet? Vikingarna, adeln eller
              prästerskapet är inte kända för att de vurmade för kvinnors lika
              rättigheter.
            </seg>
          </u>
          <u>
            <seg>
              Trots min unga ålder när jag kom till Sverige var det inte skolböckerna
              som gav mig lärdom om det vackra med Sverige. Det var inte skolan
              som gav mig lärdom om Sverige. Det var stolta svenskar som var
              generösa nog att hälsa på mig i trappuppgången och visa mig vad
              den svenska kulturen är genom att jag fick följa med dem till
              sommarstugan och lyssna på sommarvisor. Det var vanliga människor
              som fick mig att vilja tillhöra den kulturella gemenskapen. Det
              var inte en skolbok, och det var definitivt inte en lagstiftning.
            </seg>
          </u>
          <u>
            <seg>
              Det är intressant att Sven-Olof Sällström tar upp barnaga som
              ett exempel på gemensamma värderingar. I motionen skriver man
              att Sverige är ett land som vilar på västerländsk värdegrund.
              Varken England, Frankrike eller USA har förbjudit barnaga. Om
              vi ska följa samma retorik delar Sverige fler värderingar med
              dessa länder än med andra.
            </seg>
          </u>
          <u>
            <seg>
              Ta bort smörgåsbordet, säger Sven-Olof Sällström. Ta bort valfriheten.
              Men jag vill påminna om en sak. Det har sagts enligt svensk tradition
              och historia att land skall med lag byggas, inte med godtyckliga
              åsikter om vad som är svensk tradition, vad som är svenskhet och
              vad som är politik och kultur.
            </seg>
          </u>
          <note>
            I detta anförande instämde Jenny Petersson (M) och Hans Backman
            (FP).
          </note>
          <note type="speaker">
            Anf. 20 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Abir Al-Sahlani har selektivt lyssnat på vissa delar
              av mitt anförande och inte på vissa andra delar. Annars hade hon
              inte sagt vad hon nu har sagt.
            </seg>
          </u>
          <u>
            <seg>
              Jag har naturligtvis några frågor till Abir. Du läste upp de
              fyra delarna i samhällsorienteringen för nyanlända invandrare.
              Därmed slår du fast att de räcker; är okej, är nog. Men det är
              inte så. Ni skriver själva i ert betänkande att de är något som
              en del väljer eller inte väljer att ta till sig. En del väljer
              att strunta i dem. Det är ett smörgåsbord som man kan välja att
              skita i ursäkta uttrycket, fru talman kan välja att strunta i.
            </seg>
          </u>
          <u>
            <seg>
              Vi Sverigedemokrater anser att vissa av värderingarna ska man
              inte kunna välja att strunta i, till exempel mänskliga rättigheter,
              kvinnors rättigheter och andra mycket centrala delar i samhällsinformationen.
              Det ska inte vara frivilligt. De ska vara tätt förknippade med
              rätten till uppehållstillstånd och slutligen till medborgarskap.
              Man ska ta till sig de mest grundläggande värderingarna i det
              svenska samhället.
            </seg>
          </u>
          <u>
            <seg>
              Det ska inte vara valfrihet i vårt Sverige. Men om man tar till
              sig de mest grundläggande värderingarna som det ges uttryck för
              ska man kunna bli en del av Sverige. I mitt Sverige är det inte
              acceptabelt att tala om för en kvinna som har blivit våldtagen
              av sin man att hon ska gå hem och be om förlåtelse. Det är inte
              acceptabelt i mitt Sverige.
            </seg>
          </u>
          <u>
            <seg>
              Jag lovar dig att den imamen också har fått samhällsinformation
              för svenskar. Han valde att strunta i den. I mitt Sverige ska
              han inte kunna strunta i den. Han ska stå bakom vad som står där,
              och han ska ställa upp på de värderingarna. Annars har han inte
              här att göra. Det är skillnaden mellan Centerpartiet och Sverigedemokraterna.
            </seg>
          </u>
          <u>
            <seg>
              Jag vill säga en sak till. Fredrick Federley, er integrationspolitiske
              talesman
            </seg>
          </u>
          <u>
            <seg>
              Jag kan ta det i nästa replik.
            </seg>
          </u>
          <note>
            I detta anförande instämde Kent Ekeroth (SD).
          </note>
          <note type="speaker">
            Anf. 21 TREDJE VICE TALMANNEN:
          </note>
          <u>
            <seg>
              Sven-Olof Sällström korrigerade sig själv, men jag vill ändå
              vädja om ett vårdat språk i kammaren.
            </seg>
          </u>
          <note type="speaker">
            Anf. 22 ABIR AL-SAHLANI (C) replik:
          </note>
          <u>
            <seg>
              Fru talman! Tack för frågan, Sven-Olof Sällström, som inte var
              så mycket en fråga utan en förklaring.
            </seg>
          </u>
          <u>
            <seg>
              Jag vill inte upprepa vad alla mina andra kolleger från oppositionens
              och Alliansens sida har sagt, men det finns ingen här i kammaren
              som någonsin skulle drömma om att ha olika lagar för olika människor.
              Vi står alla bakom allas människors lika rätt och värde, att alla
              ska följa svensk lagstiftning. Imam eller icke imam, präst eller
              rabbin det spelar ingen roll. Skolpojke eller skolfröken det spelar
              ingen roll. Alla ska följa svensk lagstiftning. Punkt! Det finns
              inga men, om eller hur. Det finns bara punkt i fråga om att alla
              ska följa svensk lagstiftning.
            </seg>
          </u>
          <u>
            <seg>
              Ni för inte en diskussion om frivillighet eller inte i er motion.
              I er motion för ni fram ett femte kunskapskrav om kultur. Det
              är den frågan jag vill diskutera med dig. Hur menar du att jämställdhet
              är en del av svensk kultur? Det är den inte. Den är ett politiskt
              verktyg som politiska partier har tryckt på det svenska folket.
              I många år var jämställdhet emot det svenska folkets vilja. Hur
              kan du få ihop det med att jämställdhet hör till det svenska kulturella
              arvet? Det kan jag inte få ihop i mitt huvud.
            </seg>
          </u>
          <u>
            <seg>
              Imamen är vidrig! Så enkelt är det. Han vågar frångå svensk lagstiftning.
              Därför är han vidrig. Imamens chef sade att han inte ska göra
              så. Kravet imamerna har på sig är att följa svensk lagstiftning.
              Det måste vi hålla ögonen öppna för. Ingen ska komma undan den
              svenska lagstiftningen; inte präster, till exempel kvinnosynen
              hos Livets Ord och andra religiösa samfund. Det är inte bara imamer
              som är problemet. Det är många religiösa samfund som har det problemet.
              Hur ska vi göra med de svenska präster som påstår att kvinnor
              är mindre värda? Ska de också gå en kurs i samhällsorientering,
              Sven-Olof Sällström?
            </seg>
          </u>
          <note type="speaker">
            Anf. 23 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! För det första talar vi inte om lagstiftning utan
              om värderingar. Vissa av de saker som imamerna ger uttryck för
              kan de göra även enligt svensk lagstiftning. Det är värderingarna
              vi är ute efter. I mitt Sverige är inte de värderingarna acceptabla,
              oavsett lagstiftning.
            </seg>
          </u>
          <u>
            <seg>
              För det andra härrör den första kvinnofridslagstiftningen i Sverige
              från 1200-talet. Visst har vi haft brister i det svenska samhället.
              Visst har det funnits brister historiskt sett i fråga om jämställdhet,
              människors lika värde, barns rättigheter, barnaga och annat. Barnagalagstiftningen
              kom, om jag inte missminner mig, i slutet av 70-talet.
            </seg>
          </u>
          <u>
            <seg>
              Ett samhälle förändras. Det är helt naturligt. Det ska det självklart
              göra. Svensk kultur och svenska värderingar i dag är inte samma
              som de var på 50-talet eller 1876. Det är väldigt stor skillnad.
              Det är en utveckling, och det är en positiv utveckling.
            </seg>
          </u>
          <u>
            <seg>
              De värderingar vi har i dag, Abir, ska gälla i Sverige, och vi
              står alla bakom dem, med mycket få undantag. Oavsett om det är
              en imam eller en präst i Livets Ord som förtrycker kvinnor är
              det oacceptabelt. Men de värderingar som alla vi andra står bakom
              ska gälla för dem som kommer till Sverige och vill bli en del
              av det svenska samhället. Det är det vi säger.
            </seg>
          </u>
          <u>
            <seg>
              Vi tror att det finns ett värde i att man lär sig av traditionerna
              och den kulturella bakgrunden till att det ser ut som det gör
              i Sverige, varför det i Sverige finns en vilja att vara till lags,
              betala sina skatter och vara trogen staten, att ha ett konsensussamhälle.
              Det är en historisk bakgrund.
            </seg>
          </u>
          <u>
            <seg>
              Det finns kulturella uttryck som vi är rätt ensamma om i Sverige,
              men det finns andra kulturella uttryck som vi delar med många
              andra länder. Det finns en svensk identitet, och det finns en
              svensk kultur. Jag tror att det för våra invandrare finns ett
              värde i att få reda på hur det ser ut och varför det ser ut som
              det gör.
            </seg>
          </u>
          <u>
            <seg>
              Framför allt: Sluta med kravlösheten! Sluta med smörgåsbordet!
              Ställ krav!
            </seg>
          </u>
          <note type="speaker">
            Anf. 24 ABIR AL-SAHLANI (C) replik:
          </note>
          <u>
            <seg>
              Fru talman! Tyvärr är det inte det som ni skriver i er motion.
              Värderingar är inte en kulturellt betingad företeelse i ett statsbygge,
              och här är vi politiker som sysslar med statsbygge. Jag är ingen
              kulturell förening, och inte du heller. Här håller vi på med lagstiftning,
              ingenting annat. Det som annars kan vara det civila samhällets
              organisationer, kanske kyrkan eller Kurdiska riksförbundet, kan
              hålla på med det där. Vi kan ge dem verktygen, men vi gör inte
              det det är inte vårt jobb. Vad folk gör i sina hem är inte vårt
              jobb.
            </seg>
          </u>
          <u>
            <seg>
              Det vi ska göra är att ge alla människor samma möjligheter att
              bli det bästa de vill. De flesta människor vill det, Sven-Olof
              Sällström. Det är inte så att de flesta människor inte vill det.
              Det gäller för dig att kanske börja hälsa på din invandrade granne
              och visa henne eller honom vad svensk kultur är. Det går inte
              att lära sig det i en skolbänk genom samhällsorientering.
            </seg>
          </u>
          <u>
            <seg>
              Samhällsorientering är att se vad det är som gäller, vilka de
              gemensamma spelreglerna är. När vi människor börjar med det är
              det ganska nära att också börja älska den svenska kulturen. Jag
              hade aldrig kunnat älska den svenska kulturen om inte vanliga
              Svensson, Eriksson och Andersson hade visat mig vad den innebär
              i deras liv och hur stolta de är. Det är de som måste göra det.
              Det är inte jag som politiker som ska tvinga på min irakiska granne
              midsommarfirande och så vidare, även om det är jättevackert.
            </seg>
          </u>
          <u>
            <seg>
              Frivillighet eller inte: Återigen är det inte det som ni lyfter
              upp i er motion. Jag tycker att det är väldigt värdefullt att
              hålla isär de kulturella begreppen och de politiska verktyg som
              vi har och som vi sysslar med här i riksdagen.
            </seg>
          </u>
          <note type="speaker">
            Anf. 25 JOHAN PEHRSON (FP):
          </note>
          <u>
            <seg>
              Fru talman! Jag kan inte låta bli att föra fram några synpunkter
              på det vi får höra här i kammaren från Sverigedemokraterna.
            </seg>
          </u>
          <u>
            <seg>
              Det känns lite obehagligt att höra tanken att det någonstans
              sitter en folkstam med en nedärvd ryggrad och att vi i Sverige
              har betett oss så att vi är okorrupta och har ett så fint land.
              Att Sverige är ett fint land är jag den förste att skriva under
              på. Vi har ett land att vara mycket stolta över, och vi ska alla
              vara tacksamma över att vi är födda här, dels på denna sida av
              jordklotet, dels i detta land.
            </seg>
          </u>
          <u>
            <seg>
              Orsaken till att vi befinner oss i detta gynnsamma läge när delar
              av världen befinner sig i ett rätt mycket sämre läge är att människor
              i vårt land har fattat kloka beslut. Vi kan inte hävda att det
              har någonting med en sorts kulturell bakgrund att göra. Det beror
              mycket mer på att institutioner har format detta. Vi hade tidigt
              näringsfrihet. Vi införde tidigt demokrati. Ungdomarna som jobbade
              på fälten fick gå i folkskola med tvång, för man visste att bildning
              lyfter människor. Vi såg till att införa en offentlighetsprincip
              som gör det svårt att vara korrumperad. Vi har en ämbetsmannatradition
              som är fantastisk.
            </seg>
          </u>
          <u>
            <seg>
              Detta gör att Sverige i dag är väl rustat, Sven-Olof Sällström
              och Sverigedemokraterna. Jag vill understryka att det inte direkt
              var Sverigedemokraterna som var med när dessa beslut fattades
              och Sverige byggdes starkt, det fundament som vi i dag kan vara
              så stolta över.
            </seg>
          </u>
          <u>
            <seg>
              Däremot tycker jag inte att det betyder att man ska ducka för
              svåra frågor. När vi ser, som fördes fram från Sverigedemokraterna,
              att det finns oacceptabla beteenden, oavsett om det är människor
              med olika religiös inriktning eller olika politisk inriktning
              som säger att man inte ska följa svensk lag, har vi inte nått
              fram. När det finns auktoriteter som säger att man inte ska polisanmäla
              vissa typer av brott ska vi självklart vara där som en nagel i
              ögat och se till att dessa beteenden inte accepteras.
            </seg>
          </u>
          <u>
            <seg>
              Det är för oss liberaler väldigt centralt. Jag hoppas att Sverigedemokraterna
              inte försöker skriva om historien så mycket som jag nu hörde från
              talarstolen.
            </seg>
          </u>
          <note type="speaker">
            Anf. 26 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Johan Pehrson dyker upp här sent i debatten och får,
              vad jag förstår, ett referat av Abir Al-Sahlani och ska sedan
              ha en uppfattning om hur vi står i frågan. Han har förmodligen
              inte läst betänkandet eller vår reservation. Men okej.
            </seg>
          </u>
          <u>
            <seg>
              Det finns en svensk kultur, Johan Pehrson. Vissa av våra kulturella
              uttryck delar vi med andra kulturer och folk i andra nationer.
              Men det finns någonting som är svenskhet, någonting som är svenskt.
              Det är inte att gå på vikingablot, dricka mjöd och grilla kött
              och skära i stora skivor, utan det är någonting annat. Det utvecklas
              från tid till annan. Vi tar intryck från andra kulturer, och vi
              påverkar och förändrar den svenska kulturen.
            </seg>
          </u>
          <u>
            <seg>
              Men det är svenskar. Det är den svenska kulturen och de svenska
              strävandena som har skapat just de institutioner som du nu påpekar
              skapade det stabila Sverige vi har i dag. Det är inget väsen som
              svävar någonstans som har skapat de institutionerna, utan det
              är vi i Sverige, den svenska kulturen och de svenska strävandena
              som har gjort det.
            </seg>
          </u>
          <u>
            <seg>
              Vissa kulturella svenska uttryck delar vi till exempel med främmande
              folk i andra delar av världen. Men vi har vissa kulturella uttryck
              som är väsensfrämmande för människor bara på andra sidan Östersjön.
              Men det finns en svensk kultur. Förneka inte den svenska kulturen!
              Förneka inte svenskars egen strävan att bygga det goda samhälle
              vi har i dag!
            </seg>
          </u>
          <u>
            <seg>
              Det vi pratar om i den här debatten är att vi sverigedemokrater
              anser att den kulturen ska vara en del av den samhällsinformation
              som ges till nya invandrare, att man ska respektera det och ta
              till sig det.
            </seg>
          </u>
          <u>
            <seg>
              Vi har också fört en debatt när du inte var här, Johan, om att
              det inte ska vara ett smörgåsbord, att man inte ska kunna välja
              bort svenska värderingar. Man ska inte kunna säga, som den där
              imamen, att en hustru ska acceptera att bli våldtagen av sin man.
              De värderingarna har inte plats i det svenska samhället inte i
              mitt svenska samhälle.
            </seg>
          </u>
          <note type="speaker">
            Anf. 27 JOHAN PEHRSON (FP) replik:
          </note>
          <u>
            <seg>
              Fru talman! Jag vill ge Sven-Olof Sällström rätt i att jag inte
              var här när debatten började. Men jag är väl medveten om den retorik,
              den taktik och den cynism som präglar Sverigedemokraterna i alla
              debatter som jag lyssnar på. Jag hörde Sven-Olof Sällströms inlägg,
              vilket gjorde att jag hickade till och kände att jag var tvungen
              att göra en reflexion över det som förts fram.
            </seg>
          </u>
          <u>
            <seg>
              Det som sägs i din replik är återigen att det är någon kultur
              som har burit fram den svenska öppenheten, den svenska näringsfriheten,
              våra fria kyrkor, våra fria fackföreningar, den svenska idén om
              att alla ska få gå i skolan, för att inte tala om offentlighetsprincip
              och ämbetsmannavälde. Jag tycker att det är fantastiskt att du
              säger det.
            </seg>
          </u>
          <u>
            <seg>
              Men det är som med hönan och ägget. Jag menar att det finns mängder
              av saker som har samverkat när allt detta har växt fram. För inte
              så många hundra år sedan, inte ens tvåhundra år sedan, var vi
              i Sverige så fattiga att vi bröt bark från träden och åt. Då utvandrade
              många människor från Sverige, hamnade i andra länder och blev
              ekonomiska flyktingar. Det är en annan debatt, som vi kan ta vid
              tillfälle.
            </seg>
          </u>
          <u>
            <seg>
              Det som har lyft oss sedan dess är öppenheten och förmågan att
              ta till oss andra kulturer. Jag tycker att det är viktigt att
              föra fram att den öppenheten är total. Det är den konflikten vi
              har varje dag, i varje utskott och i varje debatt med Sverigedemokraterna.
              Om en person säger att världen ser ut si och så, att ungdomar
              inte ska få göra ditten och kvinnor inte ska få göra datten, att
              du ska tåla det ena och det andra då spelar det ingen roll om
              den personen är en präst som bekänner sig till kristendomen eller
              en imam. Det är helt ointressant. Det bör tydligt påtalas för
              den personen att detta är oacceptabelt i en stat som Sverige och
              att vi i riksdagen gör allt för att brännmärka sådant.
            </seg>
          </u>
          <note type="speaker">
            Anf. 28 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Jag vet inte var jag ska börja det var mycket som
              Johan Pehrson sade.
            </seg>
          </u>
          <u>
            <seg>
              Självklart var Sverige ett fattigt land. Det som har skapat Sverige
              av i dag är mycket av de viktiga politiska beslut som togs i början
              av 90-talet men som ändå mynnar ut i den svenska kulturen, den
              svenska folkviljan, den svenska folksjälen.
            </seg>
          </u>
          <u>
            <seg>
              Det gäller till exempel det goda samhället, välfärdssamhället
              som tar hand om sina medborgare, med social välfärd och sociala
              skyddsnät. Det tycker jag att man kan spåra bakåt i historien
              till den svenska kulturen, och det är en del av den svenska folksjälen.
              Det är det som har skapat det Sverige som vi har i dag.
            </seg>
          </u>
          <u>
            <seg>
              Det vi sverigedemokrater vill bevara är just folkhemmet, som
              människor kan känna sig delaktiga i och som är tryggt men som
              också ger möjligheter.
            </seg>
          </u>
          <u>
            <seg>
              Vi har i Sverige skapat ett samhälle där man har en offentligt
              finansierad, gemensamt skattefinansierad välfärd där alla tycker
              att det är rätt att betala den skatten för den välfärden. Men
              man har också möjlighet att skapa sig rikedomar, starta företag
              och skapa förmögenheter. Några av världens rikaste människor kommer
              från det här landet, samtidigt som vi har en offentligt skattefinansierad
              välfärd.
            </seg>
          </u>
          <u>
            <seg>
              Det är en del av den svenska kulturen, en del av den svenska
              folksjälen. Det är inte många andra länder som har detsamma. Vi
              ska vara stolta över det. Det kan vi diskutera vid ett annat tillfälle
              om du vill, Johan, men det är så det ser ut.
            </seg>
          </u>
          <u>
            <seg>
              Du hoppade in i debatten och ville framföra dina åsikter. Det
              kan jag förstå att du vill göra. Men vi har diskuterat mycket
              här i dag som du inte har hört, och det är lite svårt för mig
              att gå tillbaka och repetera allt.
            </seg>
          </u>
          <u>
            <seg>
              Jag vill bara säga: Jag har inget emot att människor blir en
              del av Sverige. Jag har inget emot att man blir en del av Sverige
              och blir en svensk, om man delar vissa grundläggande värderingar.
              Dit hör inte att det är okej för en hustru att bli våldtagen av
              sin man. Dit hör inte att det är okej att i hederns namn förtrycka
              sina egna barn.
            </seg>
          </u>
          <note type="speaker">
            Anf. 29 JOHAN PEHRSON (FP) replik:
          </note>
          <u>
            <seg>
              Fru talman! Det jag reagerar på jag var tydlig med det var Sven-Olof
              Sällströms retorik. Den satt jag här och lyssnade på, och då har
              jag rätt som ledamot av riksdagen att ge mig in i debatten och
              säga att jag tycker att det jag hör är rent av stolligt.
            </seg>
          </u>
          <u>
            <seg>
              Du hävdar återigen att det handlar om någon folksjäl. Men ursäkta
              mig i Sverige på 1500-talet söp folk och slogs. Vi var på en nivå
              som var helt fruktansvärd. Det fanns väl ingen folksjäl som svävade
              runt i Sverige på den tiden som gjorde att vi var så extremt civiliserade!
            </seg>
          </u>
          <u>
            <seg>
              Vi har successivt skapat institutioner som har varit centrala.
              En viktig del i att vi har denna välfärd i dag så att vi har något
              att debattera här, om det ska vara mer pengar till gymnasieskolan,
              mer pengar till äldreomsorgen, om vi ska bygga vägar eller järnvägar
              och att vi över huvud taget kan prata om detta beror på att Sverige
              också har adderat öppenheten. Vi har blivit detta land som exporterar
              så mycket och är så rikt.
            </seg>
          </u>
          <u>
            <seg>
              Det bygger på öppenhet. Men ursäkta mig, Sven-Olof Sällström
              den vill ju Sverigedemokraterna stänga ned. Ni vill gå ut ur EU.
              Ni vill göra det mycket svårare för oss att exportera och handla
              med andra länder. Det är en konsekvens av att vi skjuter ut oss
              och isolerar oss på vår nordiska ö.
            </seg>
          </u>
          <u>
            <seg>
              Jag tycker att det är skrämmande, och det kommer jag att tycka
              i varje debatt framöver med Sven-Olof Sällström.
            </seg>
          </u>
          <u>
            <seg>
              Slutligen: Så sent som i morse presenterades ytterligare en utredning.
              Vi tar mycket allvarligt på frågorna. Varhelst mänskliga rättigheter
              förtrycks ska vi göra allt för att motverka det. Det kom i dag
              en utredning som handlar om hur vi ska stoppa det som är ett faktum,
              att unga kvinnor i Sverige gifts bort mot sin vilja i tvångsäktenskap.
              Här kommer vi nu med skarpa förslag som handlar om att se till
              att stoppa detta, för det är inte acceptabelt.
            </seg>
          </u>
          <u>
            <seg>
              Men detta skedde i Sverige med den så kallade själ som Sven-Olof
              Sällström hyllar så. Det har också skett i Sverige för inte så
              många hundra år sedan. Det är andra institutioner, liberala institutioner,
              som har stoppat detta inte sverigedemokratiska.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Ökad säkerhet i domstol
          </note>
          <note>
            Föredrogs
          </note>
          <note type="speaker">
            Anf. 30 MATTIAS JONSSON (S):
          </note>
          <u>
            <seg>
              Fru talman! Det handlar om ökad säkerhet i våra domstolar. Jag
              vill börja med att yrka bifall till reservation 1.
            </seg>
          </u>
          <u>
            <seg>
              Vi har en utveckling med fler våldsbrott, och det är ett ökat
              inslag av grov, organiserad brottslighet i samhället som innebär
              ett allt hårdare samhällsklimat än tidigare.
            </seg>
          </u>
          <u>
            <seg>
              Man kan fråga sig vad det kommer sig av. Man kan naturligtvis
              gå mot den vägen, men jag tycker också att det är riktigt att
              öka säkerheten i domstolarna, som vi säger i vår reservation.
            </seg>
          </u>
          <u>
            <seg>
              Det finns några på den borgerliga kanten här i kammaren som delar
              ett ansvar ihop med regeringen för den förda politiken under den
              senaste en och en halva mandatperioden, som har inneburit att
              man ökar klyftorna i samhället och ser till att det har skapats
              en massarbetslöshet. Som ungdom känner man en hopplöshet i att
              hitta ett jobb. 25 procents ökad ungdomsarbetslöshet är ingen
              vacker siffra.
            </seg>
          </u>
          <u>
            <seg>
              För bara några veckor sedan mötte jag en kvinna som hade blivit
              arbetslös och som har tre söner i 2025-årsåldern som bor hemma
              i en tvåa. Hon sade: Det är klart att de inte vill sitta i den
              här tvåan och trängas, utan de går ned på stan. Och på stan blir
              man erbjuden en möjlighet till märkeskläder om man utför vissa
              saker. Om man går med i ett kriminellt gäng är det mycket lättare
              att utföra kriminella handlingar, lättare än att känna att man
              har möjlighet att få ett jobb.
            </seg>
          </u>
          <u>
            <seg>
              Den utvecklingen i samhället, som regeringen bär det yttersta
              ansvaret för, hamnar på ett eller annat sätt i rättssystemet.
              Vi har kunnat se att antalet anmälda övergrepp i rättssak har
              ökat kraftigt.
            </seg>
          </u>
          <u>
            <seg>
              Många av dem som arbetar inom rättsväsendet drabbas av hot och
              trakasserier, och allt fler känner otrygghet och osäkerhet inför
              och under domstolsförhandlingar. Polisen vittnar om att det är
              svårt att få vittnen att vittna. Det har även förekommit ett flertal
              incidenter vid domstolar, och farliga föremål tas om hand mer
              kontinuerligt vid våra domstolar runt om i landet.
            </seg>
          </u>
          <u>
            <seg>
              Antalet rapporterade incidenter har ökat. År 2008 var det 170,
              och år 2010 var det 225 inrapporterade incidenter. Det är från
              Domstolsverkets rapport.
            </seg>
          </u>
          <u>
            <seg>
              De omfattande beslagen av farliga föremål som förekommer i vissa
              kontroller är också mycket oroande. Ett exempel: År 2008, under
              fyra dagar i december, gjorde man kontroller i Malmö. Då tog man
              om hand någonstans mellan 90 och 100 föremål som faktiskt blev
              beslagtagna.
            </seg>
          </u>
          <u>
            <seg>
              Av Domstolsverkets rapport om säkerhet framgår också att antalet
              hot mot anställda har fördubblats mellan 2009 och 2010. Det vittnar
              om det tuffare samhällsklimat som finns i dag.
            </seg>
          </u>
          <u>
            <seg>
              Jusek har genomfört undersökningar som visar på oroande siffror.
              Enligt undersökningen har 12 procent inom Sveriges domstolar och
              42 procent inom Åklagarmyndigheten ibland eller ofta känt sig
              otrygga i sin yrkesutövning. Mer än var fjärde har under de senaste
              två åren blivit utsatt för våld, hot, trakasserier, skadegörelse
              eller annan form av påverkan.
            </seg>
          </u>
          <u>
            <seg>
              Här ser vi en utveckling som går åt helt fel håll. Mot den bakgrunden
              har frågan allt oftare lyfts upp om att säkerheten i domstolar
              bör bli bättre.
            </seg>
          </u>
          <u>
            <seg>
              Regeringen har lagt fram ett förslag. Det är ett förslag som
              innebär att domstolens chef eller annan som har fått den uppgiften
              delegerad till sig kan fatta beslut, om man uppfattar att det
              finns en ökad hotbild. Man ska samråda med polisen. Säkerhetskontroll
              kan efter detta genomföras efter anvisningar från polis om hur
              och på vilket sätt.
            </seg>
          </u>
          <u>
            <seg>
              Från Socialdemokraternas sida ifrågasätter vi om det verkligen
              är tillräckligt. Räcker det över huvud taget? Både Domstolsverket
              och Åklagarmyndigheten har tydligt förordat någon form av permanenta
              säkerhetskontroller. Vi delar Domstolsverkets och Åklagarmyndighetens
              bedömning beträffande mer permanenta säkerhetskontroller och menar
              att en sådan ordning skulle ha en mer preventiv effekt och öka
              tryggheten och säkerheten just i våra domstolar.
            </seg>
          </u>
          <u>
            <seg>
              Svårigheten med att utgå från en riskbedömning, som de borgerliga
              partierna föreslår, så som förslaget det förslag som vi ska rösta
              om kl. 16 i dag ser ut, gäller att i förväg bedöma vilka mål som
              resulterar i våld, hot eller andra typer av brottsliga gärningar.
            </seg>
          </u>
          <u>
            <seg>
              Utredningen visar att andra länder i Europa har permanenta lösningar
              just för säkerhetskontroller, eftersom man har sett detta som
              en stor problematik. Permanenta säkerhetskontroller kräver självklart
              ökade resurser. Men rättstryggheten måste ändå väga upp de ökade
              kostnader som det kan innebära.
            </seg>
          </u>
          <u>
            <seg>
              Vi menar därför att en inriktning i säkerhetsarbetet på domstolarna
              bör vara att gå mot mer permanenta säkerhetskontroller vid domstolarna.
              Därför menar vi i den reservation som vi har och som jag yrkade
              bifall till att regeringen bör göra det möjligt för alla domstolar
              att på sikt införa permanenta säkerhetskontroller. Vår uppfattning
              är alltså samma som i den motion som har föranlett reservationen.
            </seg>
          </u>
          <note type="speaker">
            Anf. 31 KENT EKEROTH (SD):
          </note>
          <u>
            <seg>
              Fru talman! I detta ärende, som handlar om ökad säkerhet i domstol,
              vill vi sverigedemokrater införa permanenta inpasseringskontroller
              och utökad närvaro av uniformerad personal i Sveriges domstolar.
            </seg>
          </u>
          <u>
            <seg>
              Låt mig citera Sven-Erik Alhem, ordförande för Brottsofferjourernas
              Riksförbund. Om vi ser till övriga Europa kommer man inte in till
              domstolarna utan att ha blivit avvisiterad farliga föremål. Här
              i Sverige har vi varit naiva under mycket långt tid och släppt
              in folk lite hursomhelst med hänvisning till att vi har öppna
              domstolsförhandlingar. Jag är benägen att hålla med honom.
            </seg>
          </u>
          <u>
            <seg>
              I regeringens proposition beskrivs en mycket dyster situation
              för Sveriges domstolar. Antalet anmälningar om övergrepp i rättssak,
              till exempel när ett vittne utsätts för våld eller hot, har ökat
              markant mellan åren 1999 och 2006. Dessa brott begås ibland direkt
              i samband med domstolsförhandlingar. Åklagarmyndigheten har under
              senare tid noterat att målsägande och vittnen tvekar inför att
              infinna sig vid domstolsbehandling och avge vittnesmål. Man uppger
              att förstärkt säkerhet kan ha stor betydelse i detta sammanhang.
            </seg>
          </u>
          <u>
            <seg>
              Domstolsverkets system för rapportering av incidenter visar på
              ett ökat antal rapporterade incidenter i domstolarna. Som föregående
              talare nämnde har incidenterna ökat med 32 procent från 2008 till
              2010.
            </seg>
          </u>
          <note>
            Under en allmän säkerhetskontroll i Malmö tingsrätt i december
            2008 som pågick under fyra dagar togs mellan 90 och 100 föremål
            i förvar. Likaså anger Linköpings tingsrätt och Länsrätten i Östergötlands
            län att det vid en allmän säkerhetskontroll under 34 arbetsdagar
            hittades 127 farliga föremål.
          </note>
          <u>
            <seg>
              Var tredje domare anser att säkerheten i rättssalarna är ganska
              dålig eller mycket dålig. Domstolsverkets rapport, som föregående
              talare också nämnde, visar att hoten har fördubblats. Jag ska
              inte upprepa det som redan har sagts om Juseks undersökning.
            </seg>
          </u>
          <u>
            <seg>
              I likhet med regeringen gör jag bedömningen att detta är ett
              ökande och reellt problem. Precis som Åklagarmyndigheten menar
              vi att en grundläggande förutsättning för ett fungerande rättsväsen
              är att vittnen och målsägande inte skräms att tveka inför att
              utge vittnesmål. Ett fungerande rättsväsen är själva fundamentet
              för ett fungerande rättssamhälle. Både den faktiska och den upplevda
              tryggheten och förtroendet för domstolsväsendet måste därför stärkas
              kraftfullt och effektivt.
            </seg>
          </u>
          <u>
            <seg>
              Liksom Kammarrätten i Stockholm, Åklagarmyndigheten, Umeå tingsrätt
              med flera vill vi införa fasta och tidsmässigt permanenta inpasseringskontroller
              med larmbågar, liknande dem som används på flygplatser. Sveriges
              domstolar efterfrågade dessutom utökad finansiering i sin hemställan
              för 2012 just för att kunna införa sådana permanenta kontroller.
              I vår höstbudget 2011 har vi yrkat på införande av sådana kontroller
              och budgeterat för det ändamålet.
            </seg>
          </u>
          <u>
            <seg>
              Vi menar att kontrollen bör inkludera hela domstolsbyggnaden,
              det vill säga också de allmänna utrymmena i anslutning till själva
              förhandlingssalen. Det är viktigt att hela domstolsbyggnaden är
              fredad och att både den faktiska och den upplevda tryggheten höjs
              så snart man passerar in i byggnaden. Det innebär även att en
              person som vägrar genomgå kontroll ska kunna nekas tillträde till
              byggnaden.
            </seg>
          </u>
          <u>
            <seg>
              Enligt SOU 2009:78 finns många fördelar med denna typ av säkerhetsåtgärd.
              Kontrollerna blir inte beroende av invecklade och möjligen felaktiga
              riskbedömningar eftersom de blir allomfattande. Förutsättningar
              finns för resursmässiga besparingar, både tidsmässiga och ekonomiska,
              om hotbilden och tänkbara motåtgärder inte regelmässigt behöver
              övervägas.
            </seg>
          </u>
          <u>
            <seg>
              Kontrollerna bidrar till att minimera arbetsplatsrisken för våld
              och hot för dem som jobbar inom domstolsväsendet. De kommer att
              fungera preventivt mot dem som annars tar med sig vapen och andra
              farliga föremål. De kan också ha preventiva effekter på dem som
              spontant begår hot eller våldshandlingar, och framför allt kan
              målsägandes och vittnens trygghet och förtroende för domstolsväsendet
              öka.
            </seg>
          </u>
          <u>
            <seg>
              Vi är medvetna om att det trots denna utvidgade säkerhetssatsning
              fortfarande kommer att finnas möjlighet att begå hot- och våldshandlingar
              efter den föreslagna inpasseringskontrollen. Vi vill därför i
              kombination med denna satsning även se en ökad närvaro av säkerhetspersonal
              i form av uniformerade vakter i likhet med Sveriges Domstolars
              önskan. Även detta budgeterades i Sverigedemokraternas höstbudget
              2011. Jag tror att vi var det enda parti som budgeterade för precis
              det här. Nu föll ju vår budget i höstas, men vi återkommer med
              liknande förslag i budgeten i år.
            </seg>
          </u>
          <u>
            <seg>
              Med detta sagt yrkar jag bifall till reservation 2.
            </seg>
          </u>
          <note type="speaker">
            Anf. 32 CAROLINE SZYBER (KD):
          </note>
          <u>
            <seg>
              Fru talman! Alliansregeringen satsar nu på att stärka hela rättskedjan.
              Vi vet att om vi ska få ett tryggare samhälle måste alla funktioner
              i en rättsstat hålla hög standard.
            </seg>
          </u>
          <u>
            <seg>
              Att brott kan utredas med hjälp av fler poliser och skickliga
              åklagare är viktigt. Här har det gjorts förstärkningar, även om
              polisen ännu inte har kunnat leverera efter sin bästa förmåga.
              Säkra och effektiva domstolsprocesser rättegångar är även de centrala
              i en rättsstat. I dag är de allra flesta rättegångar öppna. Det
              är något vi ska vara stolta över och värna. Samtidigt är det uppenbart
              att säkerheten måste förbättras. Det finns ett klart samband mellan
              säkerhetsnivån och förtroendet för domstolarna.
            </seg>
          </u>
          <u>
            <seg>
              Ett rättssamhälle kräver fungerande domstolar. Deras uppgift
              är att handlägga mål och ärenden på ett rättssäkert och effektivt
              sätt samt att avkunna dom inom rimlig tid. Det är viktigt att
              människor känner förtroende för rättsväsendet.
            </seg>
          </u>
          <u>
            <seg>
              Tyvärr är det en verklighet att vittnen eller parter utsätts
              för våld eller hot. Antalet dömda för övergrepp i rättssak, alltså
              hot av vittnen, har på senare år ökat. Exempelvis ökade det med
              ungefär 500 uppklarade fall mellan 2009 och 2010. Antalet anmälda
              fall var 2011 drygt 5 800.
            </seg>
          </u>
          <u>
            <seg>
              Antalet incidenter ökar i domstolarna. Som exempel kan nämnas
              att när Malmö tingsrätt för några år sedan under fyra dagar genomförde
              säkerhetskontroller beslagtogs närmare 100 farliga föremål. En
              rapport från Domstolsverket som nämndes här tidigare anger att
              antalet hot mot anställda fördubblades mellan 2009 och 2010. Ekot
              i Sveriges Radio rapporterade för ett tag sedan att antalet rättegångar
              som ställs in på grund av att åtalade eller vittnen inte dyker
              upp fortsätter att öka. Naturligtvis är den bristande säkerheten
              i domstolarna inte den enda förklaringen till detta, men det är
              en viktig del.
            </seg>
          </u>
          <u>
            <seg>
              Det är mot bakgrund av detta som vi lägger fram förslag som har
              till syfte att stärka säkerheten i domstolarna och att skapa förutsättningar
              för alla som besöker eller verkar i en domstol att känna sig trygga
              och säkra där. Bland annat föreslås att det från och med den 1
              juli i år ska bli enklare att genomföra säkerhetskontroller i
              domstolar. Detta är något som efterfrågas av domstolarna själva.
            </seg>
          </u>
          <u>
            <seg>
              Säkerhet handlar naturligtvis om mer än bara kontroller, exempelvis
              information, utformning av lokaler och utbildning, men säkerhetskontroller
              har en särskild betydelse. Det blir nu enklare för domstolar att
              besluta om att säkerhetskontroller med exempelvis larmbågar ska
              få genomföras. De ska alltså inte införas i samtliga fall, utan
              precis som i dag ska det prövas om säkerhetskontroller är lämpliga.
              De kommer dock att bli vanligare.
            </seg>
          </u>
          <u>
            <seg>
              Det är viktigt att pröva om säkerhetskontroll är en lämplig och
              adekvat åtgärd utifrån den situation som råder i domstolen.
            </seg>
          </u>
          <u>
            <seg>
              Det hela kommer självklart att kosta en del pengar, dels för
              att genomföra själva kontrollerna, dels för att utrusta domstolar
              på lämpligt sätt. Därför satsar alliansregeringen 15 miljoner
              extra 2012 och 30 miljoner extra 2013.
            </seg>
          </u>
          <u>
            <seg>
              Varken Socialdemokraterna eller Miljöpartiet har avsatt extra
              medel för det som de föreslår i sin reservation i dag. Det är
              lätt att vilja göra mer, men vi har budgetramar att förhålla oss
              till. Det är något som också finansutskottet var mycket tydligt
              med i det eniga yttrande som man lämnade till justitieutskottet.
              Finansutskottet betonar att nya utgifter för staten alltid ska
              föregås av en grundlig beredning i regeringen och att utgiftspåverkande
              beslut ska fattas inom ramen för den ordinarie budgetprocessen.
            </seg>
          </u>
          <u>
            <seg>
              Så här skriver finansutskottet i sitt yttrande: Från finansutskottets
              utgångspunkt är det, i likhet med vad utskottet flera gånger tidigare
              konstaterat (), viktigt att de statsfinansiella konsekvenserna
              av förslagen om att öka säkerhetskontrollerna vid domstolarna
              beaktas inom ramen för den årliga budgetprocessen.
            </seg>
          </u>
          <u>
            <seg>
              Socialdemokraterna säger att detta ska ske över tid. Det intressanta
              är att Socialdemokraterna har gjort besparingar under åren 20082010
              inom domstolsorganisationen. Det borde Socialdemokraterna och
              Vänsterpartiet ha tänkt på när de gjorde sina budgetar, och det
              bör de tänka på framgent.
            </seg>
          </u>
          <u>
            <seg>
              Likt Miljöpartiet tycker Kristdemokraterna och den övriga Alliansen
              att det ska göras en utvärdering av säkerheten vid domstolar för
              målsägande och vittnen. Det är i dag ett stort problem att så
              många känner en oro och inte vågar vittna och att det inte finns
              en heltäckande bild av det arbete som utförs i domstolarna för
              att skydda målsägande och vittnen och av vilken effekt detta arbete
              har. Därför stöder vi Miljöpartiets reservation om att det ska
              göras en utvärdering.
            </seg>
          </u>
          <u>
            <seg>
              De åtgärder som vi debatterar i dag ska ses i ett sammanhang
              och inte som en ensam quick fix för att få bättre rättegångar.
              Det behövs också andra insatser, såsom rätt utformade lokaler,
              utbildning, samverkan med andra myndigheter samt information.
            </seg>
          </u>
          <u>
            <seg>
              Jag tror att det vore bra med en generell kunskap om hur rättegångar
              fungerar och tycker att det är positivt när skolor besöker tingsrätter
              för att följa en rättegång. Har man en gång fått följa en rättsprocess
              blir det lättare den dag man själv kanske blir en del av den som
              ett brottsoffer eller vittne. Jag tror att det också är viktigt
              att vi ökar kunskapen om vad det innebär att begå brottet övergrepp
              i rättssak. Alltför många unga i dag vet inte att det där sms:et
              som de skickar och det där hotet som de uttalar faktiskt är brottsligt
              och att det har så höga straffsatser. Under de senaste åren har
              vi skärpt straffen för att markera att det är ett väldigt allvarligt
              brott.
            </seg>
          </u>
          <note>
            Jag yrkar bifall till förslaget i betänkandet och avslag på samtliga
            motioner.
          </note>
          <note>
            Ajournering
          </note>
          <note>
            Kammaren beslutade kl. 13.51 på förslag av tredje vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            5 § Statsministerns frågestund
          </note>
          <note type="speaker">
            Anf. 33 TALMANNEN:
          </note>
          <u>
            <seg>
              Vi hälsar statsministern välkommen till statsministerns frågestund.
            </seg>
          </u>
          <u>
            <seg>
              Innovationer i svenskt näringsliv
            </seg>
          </u>
          <note type="speaker">
            Anf. 34 MIKAEL DAMBERG (S):
          </note>
          <u>
            <seg>
              Herr talman! Denna gång tänkte jag vidarebefordra en fråga till
              statsministern från näringsliv och akademi.
            </seg>
          </u>
          <u>
            <seg>
              Jag besökte i förra veckan Ideon Science Park i Lund där jag
              träffade entreprenörer och forskare. Med sin närhet till Lunds
              universitet, Lunds tekniska högskola och Ekonomihögskolan är Ideon
              en drivkraft för framväxten av nya företag och nya jobb.
            </seg>
          </u>
          <u>
            <seg>
              Entreprenörerna och forskarna som jag träffade där talade engagerat
              om bristen på riskkapital för nya innovationer och behovet av
              samverkan för att skapa nya jobb. De var också förvånade över
              statsministerns inställning till innovationer som han gav uttryck
              för i partiledardebatten i Agenda när han avfärdade förslaget
              om ett nationellt innovationsråd i syfte att stärka konkurrenskraften
              och möta framtiden med fler jobb och fler nya varor och tjänster.
              Detta kallade statsministern för att fika.
            </seg>
          </u>
          <u>
            <seg>
              Jag vill fråga statsministern varför han gång på gång uttrycker
              sig så nedlåtande gentemot näringslivet och mot dem som arbetar
              hårt för fler jobb och utveckling runt om i landets innovationsparker.
            </seg>
          </u>
          <note type="speaker">
            Anf. 35 Statsminister FREDRIK REINFELDT (M):
          </note>
          <u>
            <seg>
              Herr talman! Det var med alliansregeringen som stora satsningar
              på forskning och innovation kom i realiteten. Det har inneburit
              att vi har kunnat bygga ut doktorandtjänster och satsa på svensk
              grundforskning. Vi har förstärkt möjligheterna till riskkapitalförsörjning.
              Vi har tagit bort bland annat förmögenhetsskatten och gjort lättnader
              i företagsbeskattningen.
            </seg>
          </u>
          <u>
            <seg>
              Vi är naturligtvis intresserade av att göra det igen. Jag törs
              lova en prognos: Varje gång vi gör det och det verkligen handlar
              om att skarpt rösta kommer Socialdemokraterna att vara på andra
              sidan.
            </seg>
          </u>
          <u>
            <seg>
              Så låt oss gärna ta denna diskussion. Jag hyser tvivel om att
              allt det goda som vi gör kan bytas mot en politik som ökar beskattningen
              på företag och produktion med 25 miljarder och som på något sätt
              ska ursäktas med att man någon gång kan bli kallad till en överläggning
              där man med statsministern ska diskutera olika saker. Jag tror
              mer på att satsa så att det verkligen gör skillnad och mindre
              på att ge sken av och upprätthålla en bild av att man satsar på
              företagande och innovationer när man i realiteten vill återreglera,
              som bland andra Socialdemokraterna medverkade till i trafiksektorn
              häromdagen, och i stället höja skatter.
            </seg>
          </u>
          <note type="speaker">
            Anf. 36 MIKAEL DAMBERG (S):
          </note>
          <u>
            <seg>
              Herr talman! Jag vet att statsministern inte är omedveten om
              att det är stor oro i Europas ekonomi. Då gäller det att vara
              försiktig med finanserna och använda pengarna på ett effektivt
              sätt. Vi måste prioritera utbildning, jobbskapande åtgärder, kompetensutveckling
              och innovationskraft för att skapa nya jobb.
            </seg>
          </u>
          <u>
            <seg>
              Tyvärr slösar regeringen i dag många miljarder på massåtgärder
              som har mycket liten effekt. Vi socialdemokrater vill i stället
              satsa resurser på riktade insatser, inte minst inom skolans område,
              på riskkapital, på skattelättnader för forskningsintensiva företag,
              på traineeplatser och utbildningsvikariat. Det skulle ge fler
              jobb och göra så att företagen har lättare att utveckla och sälja
              nya varor och tjänster men också att hitta den personal som de
              efterfrågar.
            </seg>
          </u>
          <u>
            <seg>
              I dessa oroliga tider är det viktigt att Sverige samlar sig.
              Grundfrågan kvarstår fortfarande: Varför kallar statsministern
              samverkan med näringslivet och ett nationellt innovationsråd för
              ett kafferep?
            </seg>
          </u>
          <note type="speaker">
            Anf. 37 Statsminister FREDRIK REINFELDT (M):
          </note>
          <u>
            <seg>
              Herr talman! Jag vet inte om det är kaffe eller någonting annat
              som kommer att serveras. Men idén är väl att man med statsministern
              ska sitta ned och diskutera hur jobben kommer fram? Jag tror inte
              på den typen av mer uppifrån kommande försök att styra fram jobb.
              Jag tror att jobb kommer fram mer av i grunden goda förutsättningar
              för företagande och entreprenörskap, starka drivkrafter för arbete
              och att vi satsar på grundforskning och bra utbildningsförutsättningar.
              På det sättet tror jag att vi skapar förutsättningar för jobb.
            </seg>
          </u>
          <u>
            <seg>
              Jag vet att Socialdemokraterna inte vill bli påminda om vad som
              egentligen står i deras budgetar utan mer talar om miljonerna
              och döljer miljarderna. Men inriktningen är inte jobbskapande.
              Då ersätter man inte verkligt jobbskapande åtgärder med samtal.
              Det är det som jag har försökt kritisera.
            </seg>
          </u>
          <note>
            Solenergi
          </note>
          <note type="speaker">
            Anf. 38 ÅSA ROMSON (MP):
          </note>
          <u>
            <seg>
              Herr talman! Dessa tillställningar är inte alltid så muntra,
              särskilt inte soliga och varma dagar som denna. Jag tänkte därför
              att vi skulle muntra upp oss med lite nyutslagna syrener.
            </seg>
          </u>
          <u>
            <seg>
              Jag ska i dag inte plåga statsministern med svettiga frågor om
              massarbetslösheten, bostadsbristen eller social utslagning. Jag
              tänkte tala lite grann om väder.
            </seg>
          </u>
          <u>
            <seg>
              Det är mycket varmt och soligt i dag i vår huvudstad Stockholm.
              Solen lyser i södra Sverige med ungefär samma styrka som i Tyskland.
              Där satsas det över 15 000 miljoner euro på solenergi. Många av
              taken i städer som liknar Stockholm är fyllda med energigivande
              elverk som också ger el till försörjningen.
            </seg>
          </u>
          <u>
            <seg>
              Detta är inte alls på gång i Sverige. Vi såg nyligen ett reportage
              om att Sverige har de minsta ambitionerna i fråga om planerna
              för ny solenergi bland alla EU-länder. Jag vill gärna höra vad
              statsministern säger om det.
            </seg>
          </u>
          <note type="speaker">
            Anf. 39 Statsminister FREDRIK REINFELDT (M):
          </note>
          <u>
            <seg>
              Herr talman! Som Åsa Romson vet har vi inom EU kommit överens
              om att försöka utöka andelen förnybar energi. Vi gör det från
              mycket olika utgångspunkter. Här finns länder som Sverige som
              har goda förutsättningar för förnybar energiproduktion via vår
              tillgång till vatten och vattenkraft. Det finns de som har sämre
              sådana förutsättningar. Det finns de som tidigt har satsat mycket.
              Miljöpartiet har också medverkat till att vi har certifikat på
              olika sätt och att vi kan växla upp och göra det kommersiellt
              gångbart att växla in till exempel vindkraft. Det sker också en
              stor utbyggnad i Sverige.
            </seg>
          </u>
          <u>
            <seg>
              Detta gör att Sverige nu ligger i täten när det gäller att nå
              en andel förnybar energi i vår energianvändning som närmar sig
              50 procent. Det jämförs då med länder som ibland ligger nere på
              mycket blygsamma tal nedåt 34 procent. Det är klart att vi ska
              göra mer. Men det kanske är viktigare att peka på de länder som
              har gjort lite och har längst väg att gå.
            </seg>
          </u>
          <u>
            <seg>
              Sedan tycker jag att vi ska vara imponerade över de resurser
              som finns i Tyskland och de satsningar som görs där. Liksom Sverige
              visar Tyskland vad välskötta ekonomier kan göra för att satsa
              på hållbar utveckling. Det krävs i grunden en stark ekonomi.
            </seg>
          </u>
          <note type="speaker">
            Anf. 40 ÅSA ROMSON (MP):
          </note>
          <u>
            <seg>
              Herr talman! Jag har ett lite annat perspektiv. Miljöpartiet
              ser det som viktigt att vi utnyttjar alla resurser som vi har.
              I framtiden kommer det inte minst att vara mycket viktigt att
              man inte bara har en stor andel förnybar energi utan att man går
              mot att enbart klara sig med det som är långsiktigt helt hållbart.
              Då känns det svårt för en tekniknation som Sverige, som har haft
              en stor kompetens i solsektorn, att många av de svenska solbolagen
              tyvärr har flyttat utomlands. Det fanns också tekniska möjligheter
              till produktutveckling och innovationskraft, men det är ett race
              som Sverige nu nästan har missat när vi ser den stora utvecklingen
              på det som många inom energibranschen pekar ut som kanske det
              mest intressanta energiområdet just nu, det vill säga soltekniken.
              Då tycker jag att det är synd att vi har utformat så dåliga stödsystem
              i Sverige att man enbart stöder redan lönsam vattenkraft eller
              vindkraft.
            </seg>
          </u>
          <u>
            <seg>
              Miljöpartiet vill satsa mer på solenergin och också möjliggöra
              för fler husägare att sätta upp egna paneler. Men under tiden
              får jag ge statsministern en liten blomma.
            </seg>
          </u>
          <note type="speaker">
            Anf. 41 Statsminister FREDRIK REINFELDT (M):
          </note>
          <u>
            <seg>
              Herr talman! Man blir alltid glad när man får en blomma så här
              på våren. Jag tackar för det.
            </seg>
          </u>
          <u>
            <seg>
              Låt mig säga att jag har läst en del utvärderingar av vad som
              är den bästa typen av förutsättningar i Sverige. Då brukar jag
              påpeka att vi har goda förutsättningar för vattenkraft och att
              vi har mycket goda vindförhållanden och därför bättre förutsättningar
              än andra för vindkraft. Sverige är också glest befolkat. Man kan
              därför bygga vindkraftsparker på ett sätt som stör mindre.
            </seg>
          </u>
          <u>
            <seg>
              Även om det är fint väder i dag vill jag påminna om att Sverige
              möjligen har lite sämre förutsättningar för solkraft än en del
              andra länder. Det beror på att vi inte har ett så soligt klimat
              i denna del av världen. Det kan möjligen ha påverkat.
            </seg>
          </u>
          <u>
            <seg>
              Jag tycker att det fortsatt är viktigt att det görs satsningar
              på förnybar energi. Det var därför viktigt för mig att påpeka
              hur långt Sverige faktiskt har kommit. Låt oss se vad som sker
              med Tyskland. Jag följer också den tyska debatten. Det är en diskussion
              som pågår om att växla bort kärnkraft mot stora gasledningar med
              rysk gas. Detta har vi diskuterat mycket också i Sverige eftersom
              denna gasledning ska passera förbi oss ute i Östersjön. Det är
              alltså inte bara en glasklar växling till sol utan också till
              andra fossila bränslen, vilket ur ett klimatperspektiv naturligtvis
              är besvärligt.
            </seg>
          </u>
          <u>
            <seg>
              Våld mot lärare
            </seg>
          </u>
          <note type="speaker">
            Anf. 42 BJÖRN SÖDER (SD):
          </note>
          <u>
            <seg>
              Herr talman! Tyvärr kan vi se att våldet i landets skolor blir
              allt vanligare. Det handlar inte längre bara om våld mellan elever
              utan också om våld mellan elever och lärare.
            </seg>
          </u>
          <u>
            <seg>
              Enligt Lärarnas Riksförbund har runt 30 000 lärare någon gång
              utsatts för våld eller hot på sin arbetsplats. I går kunde vi
              höra nyheten att en lärare i Kiruna som blivit misshandlad av
              en elev nekats skadestånd. Tingsrätten i Gällivare anser nämligen
              att lärare i likhet med ordningsvakter och polis får ha en beredskap
              för hot och våld. Man jämställer alltså lärare med ordningsvakter
              och polis, vilket är fullständigt absurt.
            </seg>
          </u>
          <u>
            <seg>
              Lärarnas Riksförbund kräver nu en lagändring så att lärare får
              ett bättre skydd. Min fråga till statsministern är därför: Avser
              statsministern att vidta åtgärder för att stärka lärarnas skydd
              mot våld och hot?
            </seg>
          </u>
          <note type="speaker">
            Anf. 43 Statsminister FREDRIK REINFELDT (M):
          </note>
          <u>
            <seg>
              Herr talman! Låt mig säga det uppenbara, att våld och hot inte
              hör hemma i den svenska skolan och inte heller i andra delar av
              samhället. Ändå har vi exempel på det.
            </seg>
          </u>
          <u>
            <seg>
              Det är väldigt svårt för mig att gå in och kommentera närliggande
              domar eftersom det skulle vara att inkräkta på domstolsväsendets
              självständighet i denna del.
            </seg>
          </u>
          <u>
            <seg>
              Det har varit viktigt för alliansregeringen att det finns utökade
              möjligheter också till disciplinära åtgärder mot elever som stör
              eftersom det väldigt ofta ger försämrade förutsättningar för andra
              barn att lära. De som är studiemotiverade störs av dem som är
              mindre studiemotiverade. Det är klart att våld inte kan användas.
              Där går den tydliga gränsen. Kring detta måste det visas stor
              tydlighet.
            </seg>
          </u>
          <note type="speaker">
            Anf. 44 BJÖRN SÖDER (SD):
          </note>
          <u>
            <seg>
              Herr talman! Som jag nämnde är våldet mot lärare ett eskalerande
              problem på landets skolor. Enligt siffror från Arbetsmiljöverket
              har antalet anmälningar om hot och våld mot lärare flerdubblats
              under en tioårsperiod. Från att i början av 2000-talet ha varit
              ett udda problem har anmälningar om våld och hot blivit relativt
              vanligt förekommande.
            </seg>
          </u>
          <u>
            <seg>
              En enkät från Lärarnas Riksförbund i fjol visar att antalet lärare
              som blivit utsatta för våld mer än fördubblats sedan år 2003.
              Av svaret från statsministern kan jag utröna att man inte är beredd
              att vidta ytterligare åtgärder i alla fall när det gäller att
              lagreglera.
            </seg>
          </u>
          <u>
            <seg>
              Frågan till statsministern är vilka åtgärder regeringen vidtagit
              för att möta denna skrämmande utveckling under den gångna tid
              vi sett att det här blivit ett eskalerande problem på landets
              skolor. Har man alltså vidtagit åtgärder, eller har man suttit
              still i båten?
            </seg>
          </u>
          <note type="speaker">
            Anf. 45 Statsminister FREDRIK REINFELDT (M):
          </note>
          <u>
            <seg>
              Herr talman! Vid resor jag gjort och när jag suttit ned med lärare
              har lärare det är korrekt beskrivit en förändrad arbetssituation.
              De upplever ibland en väldigt tuff miljö med elever som ifrågasätter.
            </seg>
          </u>
          <u>
            <seg>
              Ibland kan det till och med eskalera till våldsanvändning eller
              hot. Man möter också många elever som är skoltrötta, och man får
              fylla många roller som extraförälder, kurator och kompis; det
              är många roller som ska trängas med den givna lärarrollen.
            </seg>
          </u>
          <u>
            <seg>
              Jag har pekat på att vi har utökat de disciplinära möjligheterna
              att reagera mot barn och ungdomar som inte sköter sig. När vi
              använder ord som våld och misshandel vill jag påpeka att sådant
              är olagligt i Sverige. Det är rättsväsendets sak att reagera på
              sådant. Väldigt ofta har vi påpekat att skolan inte är en miljö
              där vi ska agera som om svensk lagstiftning inte gäller.
            </seg>
          </u>
          <u>
            <seg>
              Förekommer misshandel och våldsanvändning ska det polisanmälas.
              Det är rättsväsendet som ska rätta till där. Det jag kan peka
              på och det vi har gjort är, som sagt, att vi har utökat de disciplinära
              möjligheterna att tillrättavisa elever som inte sköter sig.
            </seg>
          </u>
          <u>
            <seg>
              Arbetslösheten
            </seg>
          </u>
          <note type="speaker">
            Anf. 46 JOSEFIN BRINK (V):
          </note>
          <u>
            <seg>
              Herr talman! Förra veckan fick vi veta att statsministern tycker
              att talet om massarbetslöshet är överdrivet eftersom de flesta
              etniska svenskar mitt i livet faktiskt har ett jobb. Det är många
              som tycker att det är ganska provocerande att statsministern uppenbarligen
              anser att den som är ung eller den som har passerat 55, som har
              en utländsk bakgrund eller kanske tillhör en minoritet väldigt
              enkelt kan räknas bort när regeringen vill hyfsa arbetslöshetsstatistiken.
            </seg>
          </u>
          <u>
            <seg>
              Jag hoppas att det inte är så illa att det gjorda uttalandet
              ska tolkas som en gradering av olika människors värde i Moderaternas
              Sverige. Men även med en sådan generös tolkning kvarstår det faktum
              att regeringen väldigt konsekvent försöker tona ned problemet
              med den höga arbetslösheten, ofta genom att tricksa med statistiken.
            </seg>
          </u>
          <u>
            <seg>
              Faktum är att vi har en arbetslöshet som närmar sig 8 procent.
              På bara ett och ett halvt år har antalet människor som varit arbetslösa
              i mer än två år fördubblats, till 70 000.
            </seg>
          </u>
          <u>
            <seg>
              Jag vill gärna veta om statsministern tycker att ni i regeringen
              har ett ansvar för den här utvecklingen och framför allt vad ni
              tänker göra åt den.
            </seg>
          </u>
          <note type="speaker">
            Anf. 47 Statsminister FREDRIK REINFELDT (M):
          </note>
          <u>
            <seg>
              Herr talman! Regeringen har alltid ett ansvar. Däremot finns
              det i vår tid begränsade möjligheter att påverka sådana saker
              som sysselsättning och arbetslöshet givet att vi lever i öppna
              ekonomier som påverkas av vår omvärld. Vi har både ett ansvar
              och påverkansmöjligheter.
            </seg>
          </u>
          <u>
            <seg>
              Under alliansregeringens år vid makten har vi övergått till internationellt
              erkänd statistik. Bland annat har vi gått över till internationellt
              vedertagna mått när det gäller att mäta arbetslöshet i ålderskategorin
              1574 år, vilket gjort att det sett ut som att den svenska ungdomsarbetslösheten
              studsat uppåt. Så vi har visst använt gängse statistik.
            </seg>
          </u>
          <u>
            <seg>
              Man skulle kunna ha en alternativ syn på det som Josefin Brink
              beskriver, nämligen att vi inte accepterar synsättet att alla
              är arbetslösa. På något sätt blir ju då lösningarna därefter.
              I stället säger vi: Nej, vissa grupper är mer arbetslösa. Låt
              oss se till att de får utökat stöd och bättre åtgärder så att
              de har större möjligheter att komma i arbete. Det är så jag har
              försökt resonera.
            </seg>
          </u>
          <note type="speaker">
            Anf. 48 JOSEFIN BRINK (V):
          </note>
          <u>
            <seg>
              Herr talman! Återigen försöker statsministern lattja med statistiken.
              Arbetslösheten har, enligt samma definitioner, ökat från 6,6 procent
              i oktober 2006 till 7,8 procent i april i år med samma mått och
              samma räknesätt. Det är en stor ökning!
            </seg>
          </u>
          <u>
            <seg>
              Andelen personer som är arbetslösa och som länge varit arbetslösa
              långtidsarbetslösa har kraftigt ökat under den borgerliga regeringens
              tid. Antalet personer som varit arbetslösa i mer än två år har
              fördubblats på bara ett och ett halvt år.
            </seg>
          </u>
          <u>
            <seg>
              I själva verket har det utanförskap som Fredrik Reinfeldt lovade
              att bekämpa ökat lavinartat. Det hette ju att det var slut på
              att dölja arbetslösheten i Amsåtgärder, plusjobb och annat. Men
              i själva verket har antalet personer inskrivna i åtgärder ökat
              med 70 procent sedan år 2006. I stället för 20 000 personer i
              plusjobb är nu över 30 000 personer inskrivna i fas 3.
            </seg>
          </u>
          <u>
            <seg>
              Jag kan förstå att det är lockande att försöka komma undan att
              diskutera de här problemen. Men faktum kvarstår: Hundratusentals
              svenskar lever i dag i ett väldigt stort utanförskap. Jag ser
              gärna att statsministern berättar om ni tänkt göra någonting annat
              än det ni hittills gjort för att komma till rätta med den här
              situationen.
            </seg>
          </u>
          <note type="speaker">
            Anf. 49 Statsminister FREDRIK REINFELDT (M):
          </note>
          <u>
            <seg>
              Herr talman! Först och främst var siffran 6,6 procent i oktober
              2006, faktiskt på toppen av en högkonjunktur. Nu har vi haft två
              internationella nedgångar och finanskris. Det har lett till en
              kraftigt ökad arbetslöshet i vår omvärld. I den miljön har Sverige
              klarat sig väsentligt bättre. Vi har en arbetslöshet på runt 7,8
              procent en relativ förbättring. Men det gör inte att vi inte behöver
              göra mer. Däremot vill vi inte göra det med lånade pengar. Vi
              vill inte göra det genom att skjuta upp skulderna och hamna i
              det skulddike där övriga Europa befinner sig.
            </seg>
          </u>
          <u>
            <seg>
              Att hävda att utanförskapet ökat lavinartat finner jag vara en
              märklig beskrivning. Vår uppfattning är att utanförskapet har
              minskat med ungefär 200 000 personer. Huvudsakligen beror det
              på att väsentligt färre nu har sjuk- och aktivitetsersättning,
              det vill säga lever som förtidspensionärer, och på att färre nu
              är sjukskrivna. Det gör att många fler nu i realiteten står närmare
              arbetsmarknaden än de tidigare gjorde. Det totala antalet personer
              i utanförskap har minskat. Det är ett steg i rätt riktning, men
              fler steg behöver tas.
            </seg>
          </u>
          <u>
            <seg>
              Likvärdigheten i skolan
            </seg>
          </u>
          <note type="speaker">
            Anf. 50 MARGARETA PÅLSSON (M):
          </note>
          <u>
            <seg>
              Herr talman! Jag vill fråga statsministern om den bristande likvärdigheten
              i skolan.
            </seg>
          </u>
          <u>
            <seg>
              Skolverket kom nyligen med en rapport som visar att likvärdigheten
              i den svenska skolan har minskat alltsedan slutet av 1990-talet.
              Rapporten visar att elever med hög studiemotivation ofta söker
              sig till skolor där andra studiemotiverade elever går. Enligt
              rapporten får detta negativa konsekvenser för likvärdigheten.
            </seg>
          </u>
          <u>
            <seg>
              En följd blir att motståndarna till det fria skolvalet fått vatten
              på sin kvarn. Men för oss råder det inget tvivel om att frågan
              om likvärdighet i skolan måste tas på allra största allvar. Personligen
              är jag övertygad om att lösningen inte är att begränsa föräldrars
              och elevers fria val, deras rätt att välja skola. I stället måste
              kvaliteten höjas i de skolor som inte håller hög kvalitet.
            </seg>
          </u>
          <u>
            <seg>
              Därför är min fråga vad statsministern tänker om likvärdighet
              i skolan och vilka åtgärder regeringen har vidtagit och kommer
              att vidta så att vi minskar skillnaden mellan olika skolor.
            </seg>
          </u>
          <note type="speaker">
            Anf. 51 Statsminister FREDRIK REINFELDT (M):
          </note>
          <u>
            <seg>
              Herr talman! För mig är det väldigt tydligt att en bra skola
              är ett bra sätt att utjämna livschanser och skapa goda förutsättningar
              för människor att utvecklas utifrån sina egna förutsättningar.
              De ska uppmuntras att nå sin potential utifrån sina olika begåvningar.
              Människor är nämligen olika.
            </seg>
          </u>
          <u>
            <seg>
              Vi oroas dock också av besked att det finns skillnader och kvalitetsbrister
              i den svenska skolan. Det största problemet är att en stor andel
              inte fullgör sina utbildningar och att det, precis som frågeställaren
              påpekar, också finns exempel på skolor med bristande kvalitet.
              Utgångspunkten måste vara att vi ska kunna göra egna val som föräldrar,
              barn och elever samtidigt som vi ska möta en skola som alltid
              är bra. Alla skolor måste hålla hög kvalitet.
            </seg>
          </u>
          <u>
            <seg>
              Därför har vi förstärkt uppföljningsmöjligheterna hos en förstärkt
              skolinspektion. Vi har också återinrättat speciallärare och sänker
              i ålder både betyg och uppföljning av olika slag för att säkerställa
              att vi verkligen ser att kunskaperna kommer på plats. Skolan får
              gärna vara friare, men då ska den också följas upp noggrannare
              och kunna visa att den levererar kvalitet. Allt detta är i färd
              med att förändra den svenska skolan.
            </seg>
          </u>
          <note>
            Europeiska rådets senaste möte
          </note>
          <note type="speaker">
            Anf. 52 CARL B HAMILTON (FP):
          </note>
          <u>
            <seg>
              Herr talman! Jag tänkte fråga om toppmötet i går kväll och i
              natt. Statsministern sade i någon kommentar som jag såg att många
              talade om mycket. Frågan är: Om man destillerar det som sades,
              vad kom ut av det hela?
            </seg>
          </u>
          <u>
            <seg>
              Om man förenklar väldigt är rapporteringen att det fanns en grupp
              av länder som är för investeringar och nya projekt. Det är många
              gånger oklart hur det ska finansieras, men läser man mellan raderna
              måste det bli Tyskland och några andra länder som ställer upp.
              Sedan finns det en annan grupp av länder, dit Sverige hör, som
              diskuterar långsiktiga strukturförändringar, skattesystem, arbetsmarknad,
              pensionssystem, budgetregler och så vidare. Vad kommer att komma
              ut av allt detta?
            </seg>
          </u>
          <u>
            <seg>
              Europas folk, om jag får ta på mig den pseudorollen, väntar sig
              nu ledarskap, hopp och att det ska komma ett budskap från Europas
              ledare om hur detta ska lösas. Hur ska det levereras?
            </seg>
          </u>
          <note type="speaker">
            Anf. 53 Statsminister FREDRIK REINFELDT (M):
          </note>
          <u>
            <seg>
              Herr talman! Det var ett informellt möte, ett middagssamtal kring
              ett åtminstone i delar djupt bekymrat Europa. Det gäller framför
              allt södra Europa, där vi ånyo har marknadsreaktioner och problem
              kopplat till framtiden i vissa länder. Det är ett sätt att förbereda
              det större junitoppmötet.
            </seg>
          </u>
          <u>
            <seg>
              Jag tror egentligen att det finns en väldigt bred konsensus kring
              att det vore bra om det fanns utrymme för investeringar. Det är
              bara det, precis som frågeställaren påpekar, att det är väldigt
              få som har det ekonomiska utrymmet. Därför förs en diskussion
              om hur man i brist på egna resurser kanske kan få stöd från annat
              håll. Det finns olika ord för det obligationer, Europeiska investeringsbanken
              och vi har sagt att vi kan titta på en del av detta men att det
              måste nagelfaras om det verkligen är kvalitet och om resurserna
              kommer till det de är tänkta för. Det ska också vara tydligt hur
              notan är tänkt att fördelas.
            </seg>
          </u>
          <u>
            <seg>
              Sedan finns det en väldigt bred konsensus om att man inte kan
              gå runt strukturella reformer tillsammans med ökad handel och
              långsiktigt uthålliga offentliga finanser. Det är fundamentet
              kring vilka de starka ekonomierna har byggt sin framtid, som Sverige
              och Tyskland till exempel, och det är dit de andra också måste
              nå.
            </seg>
          </u>
          <u>
            <seg>
              Sveriges militära allianser
            </seg>
          </u>
          <note type="speaker">
            Anf. 54 STAFFAN DANIELSSON (C):
          </note>
          <u>
            <seg>
              Herr talman! Sverige är militärt alliansfritt. Sveriges försvars-
              och säkerhetspolitiska samarbeten är frågor som bör ha en bred
              folklig förankring och bredast möjliga samsyn i Sveriges riksdag.
              Omvärlden har förändrats radikalt de senaste decennierna Berlinmuren
              är riven, och Östeuropas länder är i hög grad med i både EU och
              Nato. Sverige är med i EU och är den mest ambitiösa medlemmen
              i Natos partnerskap för fred.
            </seg>
          </u>
          <u>
            <seg>
              Centerpartiet har länge hävdat att det är dags för Sverige att
              genomföra en rejäl omvärldsanalys inför nästa försvarsbeslut.
              Det är utmärkt att Försvarsberedningen ska börja arbeta med detta.
              Finland har utan dramatik analyserat sina militära allianser flera
              gånger, och en nästan enig försvarsberedning ställde sig bakom
              detta 2008. Sverige samarbetar allt närmare Nato, och Centerpartiet
              anser att frågan om Sveriges militära allianser nu bör analyseras
              av Försvarsberedningen.
            </seg>
          </u>
          <u>
            <seg>
              Anser statsministern att man verkligen i en kommande omvärldsanalys
              ska undanta detta viktiga område från analys och diskussion?
            </seg>
          </u>
          <note type="speaker">
            Anf. 55 Statsminister FREDRIK REINFELDT (M):
          </note>
          <u>
            <seg>
              Herr talman! Sverige har skrivit om sin säkerhetspolitiska doktrin.
              Det är en utveckling vi nu ser runt om i världen. Det handlar
              i mindre grad om massinvasionshot mot egna territorier och mer
              om olika former av mer diffusa hot som terrorism, massmigration,
              svält och pandemier som också kan få rent militära påverkansförlopp.
              Detta tror vi att vi bäst möter tillsammans med andra. Man kan
              bygga säkerhet både här i Sverige och tillsammans med andra som
              i Afghanistan, för att nämna ett exempel.
            </seg>
          </u>
          <u>
            <seg>
              Det är naturligtvis så att denna omvärldsanalys också görs som
              en del inför ett kommande försvarsbeslut, och frågan med vem vi
              ska samarbeta är också naturlig att diskutera där. Nato nämndes,
              men låt mig också nämna Europeiska unionen och olika former av
              nordiska samarbeten. Vi är klara över var vi är medlemmar och
              var vi inte är medlemmar, och makten över detta ligger i Sveriges
              riksdag. Sedan tror vi på nära samverkan, och det kommer säkert
              också att komma till uttryck när vi ska genomföra nästa försvarsberedning
              inför kommande försvarsbeslut.
            </seg>
          </u>
          <u>
            <seg>
              Barns rättigheter
            </seg>
          </u>
          <note type="speaker">
            Anf. 56 ANDERS ANDERSSON (KD):
          </note>
          <u>
            <seg>
              Herr talman! Jag vill inledningsvis säga att jag uppskattar statsministerns
              vilja att med glatt humör vara här i kammaren med det arbetsdygn
              vi alla vet ligger bakom honom.
            </seg>
          </u>
          <u>
            <seg>
              Det frågeområde jag vill lyfta fram handlar om barn och barns
              rättigheter. Hur stärker vi barns rättigheter och ger barn en
              bättre uppväxt? Barnministern arrangerade ett utvecklings- och
              kunskapsseminarium den 3 maj där företrädare för regeringskanslierna
              i Norge, Finland, Danmark och Island var med och där en hel del
              av oss kunde ta del av erfarenheter. I seminariet fanns det många
              engagerade. Det var Rädda Barnens företrädare och andra barnorganisationer,
              läkare framför allt barnläkare och Barnombudsmannen, som lyfte
              fram att en viktig del handlar om att FN:s barnkonvention kan
              finnas i fokus för hur vi som nordiska länder och Sverige som
              land kan stärka barns rättigheter.
            </seg>
          </u>
          <u>
            <seg>
              Min fråga till statsministern är: Tror statsministern att vi
              kan dra lärdomar av erfarenheter som de nordiska grannländerna
              har av sitt sätt att stärka barns rättigheter?
            </seg>
          </u>
          <note type="speaker">
            Anf. 57 Statsminister FREDRIK REINFELDT (M):
          </note>
          <u>
            <seg>
              Herr talman! Vi bör alltid vara ödmjuka inför andras erfarenheter
              och minnas att en god uppväxtmiljö för barn inte bara handlar
              om att familjer är starka och att föräldrar har tid att stödja
              sina barns utveckling utan också om att det finns i lag och av
              myndigheter bevakade rättigheter. Det handlar om att få gå i en
              öppen skola utan avgifter och på det sättet utvecklas för att
              bli vuxen.
            </seg>
          </u>
          <u>
            <seg>
              Nu kopplades mycket av detta till diskussionen om barnkonventionen.
              Jag har fått frågor om det förut. Vi har ofta sagt att vi när
              vi har analyserat det inte varit alldeles säkra på att vi på något
              sätt skulle åstadkomma något vi inte redan har som skydd för barn
              i svensk lagstiftning. Vi är rätt tydliga med att svensk lagstiftning
              är tydlig kring barns rättigheter och att det snarare är viktigt
              att allt det kommer på plats.
            </seg>
          </u>
          <u>
            <seg>
              Svaret på frågan är dock: Absolut, man ska alltid vara ödmjuk
              inför att också lära av andra.
            </seg>
          </u>
          <u>
            <seg>
              Arbetslöshetsförsäkringen
            </seg>
          </u>
          <note type="speaker">
            Anf. 58 PETER PERSSON (S):
          </note>
          <u>
            <seg>
              Herr talman! Jobbfrågan är den moderatledda regeringens stora
              misslyckande. Arbetslösheten ökar. Vi har 400 000 arbetslösa i
              dag.
            </seg>
          </u>
          <u>
            <seg>
              Det är dessutom så att de arbetslösa har fått en förstörd arbetslöshetsförsäkring.
              Vi har denna vecka i medierna kunnat följa hur Sverige dalar ned
              i försäkringssystemet. Jag noterade i partiledardebatten i Agenda
              nyligen att statsministern med anledning av de många kompletteringsförsäkringar
              som kommer sade: Det som händer är att allt fler i arbetslivet
              har egna tilläggsförsäkringar ovanpå det vi har skattefinansierat
              i a-kassan. Det tycker jag i grunden är en bra utveckling.
            </seg>
          </u>
          <u>
            <seg>
              Är det hela regeringens uppfattning att vi ska sänka i försäkringssystemen
              och att man ska komplettera med egna försäkringar? Är detta statsministerns
              nya svenska modell?
            </seg>
          </u>
          <note type="speaker">
            Anf. 59 Statsminister FREDRIK REINFELDT (M):
          </note>
          <u>
            <seg>
              Herr talman! Jag vill understryka att kärnan i den svenska modellen
              för mig aldrig har varit att det är en tävling om vem som har
              störst utgifter för att betala a-kassestöd. Jag tycker att det
              är en märklig gren att tävla i.
            </seg>
          </u>
          <u>
            <seg>
              Det måste i stället präglas av att man får förutsättningar för
              jobb och att vi skapar mobilitet. Det handlar både om drivkrafter
              hos enskilda att vilja ha jobb och vara anställbara vi har bra
              utbildningssystem och omställningsstöd och om ett myndighetsstöd
              och en syn på företagande och entreprenörskap som uppmuntrar till
              att jobben blir fler. Det är den typ av svensk modell som jag
              tror på: mobilitet, omställningsstöd, bra grundläggande utbildningar
              och möjligheter för människor att få arbete.
            </seg>
          </u>
          <u>
            <seg>
              Jag konstaterar att ungefär 90 procent av arbetstagarna på svensk
              arbetsmarknad har olika former av tilläggsförsäkringar. Sedan
              har regeringen i olika sammanhang påpekat att vi önskar se om
              det går att få plats med en obligatorisk arbetslöshetsförsäkring,
              någonting som ju Socialdemokraterna misstror. Men vi har trots
              utredningar inte kunnat finna en modell som vi än så länge har
              ansett förenlig med vår arbetslinje. Därför har vi bett att få
              återkomma i frågan.
            </seg>
          </u>
          <u>
            <seg>
              Situationen i utsatta områden
            </seg>
          </u>
          <note type="speaker">
            Anf. 60 MARGARETA CEDERFELT (M):
          </note>
          <u>
            <seg>
              Herr talman! Jag vill fråga statsministern angående de händelser
              som är omskrivna i tidningarna och som är djupt tragiska. Jag
              tänker på den oro som råder i Rosengård, Tensta och Rinkeby. Det
              är djupt tragiskt. Det är många människor som far illa. Det talas
              om att det kan bero på olika faktorer som kriminella gäng, utanförskap,
              arbetslöshet, bristande skolunderbyggnad med mera.
            </seg>
          </u>
          <u>
            <seg>
              Jag undrar vilka åtgärder statsministern avser att vidta för
              att det ska bli en bättre situation och framtidshoppet ska återvända
              i de här oroliga områdena.
            </seg>
          </u>
          <note type="speaker">
            Anf. 61 Statsminister FREDRIK REINFELDT (M):
          </note>
          <u>
            <seg>
              Herr talman! Varje gång som jag har besökt områden där det har
              varit en oro som många gånger koncentreras till, om jag får uttrycka
              det så, unga arga män brukar de jag träffar väldigt snabbt påpeka
              att det här gäller en väldigt liten andel av dem som bor i området,
              men det för med sig en sorts känsla att så här är det för alla.
              Det tror jag att många som bor i Tensta, Rinkeby, Rosengård och
              andra områden tycker är väldigt besvärande. De tror mycket på
              sina egna stadsdelar och vill se en helt annan utveckling.
            </seg>
          </u>
          <u>
            <seg>
              Sedan har vi många utmaningar kopplade till förskolan, arbetsmarknaden
              och känslan hos unga människor i det här fallet kanske oftare
              män, men det gäller naturligtvis också unga flickor att de tror
              på Sverige, att de tror på sig själva, att de tror på en framtid.
            </seg>
          </u>
          <u>
            <seg>
              Det finns inga enkla svar på detta. Vi ska inte göra det svåra
              alltför enkelt. Men jag tror att de reformer som vi genomför på
              skolans område med bättre uppföljning av att kunskapsmålen nås
              och de sänkningar av trösklar in till arbetsmarknaden som vi diskuterar,
              har genomfört och ämnar genomföra är bitar på vägen till en bättre
              lösning.
            </seg>
          </u>
          <u>
            <seg>
              Riskbedömning vid hot mot kvinnor
            </seg>
          </u>
          <note type="speaker">
            Anf. 62 HILLEVI LARSSON (S):
          </note>
          <u>
            <seg>
              Herr talman! Det har skett flera kvinnomord i Skåne på senare
              tid, och de har kallats familjetragedier. Jag vill kalla det rena
              avrättningar, för det är vad det är. Det sänder ut en tydlig signal
              till andra kvinnor som lever under hot och våld: Stick inte upp!
              Anmäl det inte! Samhället kan ändå inte skydda dig.
            </seg>
          </u>
          <u>
            <seg>
              Det här är oerhört allvarligt. Riskbedömningarna har i flera
              fall brustit. En tjej i Landskrona sov med kniv under kudden,
              och man kunde inte ens få fram ett skyddat boende till henne.
              En kvinna mördades på öppen gata i Malmö inför sina två små barn.
              Mannen var dömd för kidnappning av kvinnan men hade ändå släppts
              fri i väntan på att domen skulle vinna laga kraft.
            </seg>
          </u>
          <u>
            <seg>
              Vad gör regeringen för att se till att riskbedömningarna blir
              bättre? Att inte göra bättre riskbedömningar går ju stick i stäv
              med alla erfarenheter.
            </seg>
          </u>
          <note type="speaker">
            Anf. 63 Statsminister FREDRIK REINFELDT (M):
          </note>
          <u>
            <seg>
              Herr talman! Först och främst vill jag instämma i att riskbedömningar
              spelar stor roll. Nu har vi hög uppklarningsprocent i Sverige
              när det gäller just mord. Det leder väldigt ofta till att man
              lagförs för det brottet. Det är väl så allvarligt. Men väldigt
              mycket av misshandeln som utförs, både fysiskt och psykiskt, är
              jag mer klar över är en stor svart zon där det finns omfattande
              våld som man tvingas acceptera och leva under som en realitet.
              Det är väldigt ofta en kvinna som blir slagen av en man i en relation.
              Där har vi mycket kvar att göra.
            </seg>
          </u>
          <u>
            <seg>
              Vad försöker vi göra? Jo, vi förstärker resurserna till dem som
              på frivillig grund eller via socialtjänst eller rättsväsen jobbar
              med utsatta kvinnor, informerar om deras rättigheter och stöttar
              dem. Jag har själv suttit ned med flera av dessa frivilligverksamheter
              och också med dem som jobbar i det svenska rättsväsendet, väldigt
              ofta engagerade kvinnor som jobbar som stöd för andra kvinnor.
            </seg>
          </u>
          <u>
            <seg>
              Vi måste använda lagstiftningen. Den är tydlig. Det är inte tillåtet
              att utföra de brott som utförs. Vi måste börja stödja brottsoffren
              i att genomföra sina processer. Då kan samhällets resurser i form
              av straff men också vårdinsatser komma på plats.
            </seg>
          </u>
          <note>
            Global livsmedelsförsörjning
          </note>
          <note type="speaker">
            Anf. 64 KEW NORDQVIST (MP):
          </note>
          <u>
            <seg>
              Herr talman! Min fråga till statsministern gäller global livsmedelsförsörjning.
            </seg>
          </u>
          <u>
            <seg>
              En växande befolkning på jorden och minskad areal åkermark per
              capita ställer världen inför en stor utmaning att mätta alla munnar.
              Redan i dag går närmare en miljard människor och lägger sig hungriga.
              Samtidigt tas prima åkermark ur produktion i Sverige. Vi har också
              låg självförsörjningsgrad med stor import av både livsmedel och
              foder men även av olika insatsmedel, till exempel fosfor och olja.
            </seg>
          </u>
          <u>
            <seg>
              Jag undrar: Hur ser statsministern på Sveriges jordbruks roll
              i skenet av den globala livsmedelsförsörjningen?
            </seg>
          </u>
          <note type="speaker">
            Anf. 65 Statsminister FREDRIK REINFELDT (M):
          </note>
          <u>
            <seg>
              Herr talman! Livsmedelsförsörjning är en av de verkligt globala
              frågorna. Till exempel i samtal med kinesiska ledare hamnar detta
              väldigt ofta på deras dagordning. Det är en i de snabbt växande
              länderna Kina och Indien stor och ung befolkning att mätta, och
              det här är naturligtvis viktiga frågor.
            </seg>
          </u>
          <u>
            <seg>
              Det som vi har lärt oss rent historiskt det kan vi också se i
              vår egen utveckling är att det finns en väldig produktivitetsmöjlighet
              och utveckling i jordbruket. Man kan få ut väldigt mycket mer
              beroende på hur man använder jorden, om man använder rätt metoder.
            </seg>
          </u>
          <u>
            <seg>
              Ett land som Sverige med stor areal och som är glesbefolkat har
              naturligtvis större potential att få fram mycket som vi dessutom
              kan exportera till andra.
            </seg>
          </u>
          <u>
            <seg>
              Sedan tror jag att man ska akta sig för att tro att alla måste
              vara självförsörjande. Jag tror i grunden också på handelns principer.
              Man får handla med varandra; man kan vara intresserad av att köpa
              något som någon annan har producerat och kanske sälja något som
              vi har gjort. Ibland har vi subventionssystem som försöker förhindra
              detta och som jag tycker slukar stora resurser med ibland lite
              oklart resultat.
            </seg>
          </u>
          <u>
            <seg>
              Sverige har goda förutsättningar att mätta munnar i sin egen
              befolkning men i realiteten också att vara med och hjälpa till
              att möta det globala problemet som vi har i en värld där befolkningen
              växer väldigt snabbt.
            </seg>
          </u>
          <u>
            <seg>
              Försäkringssystemet
            </seg>
          </u>
          <note type="speaker">
            Anf. 66 MONICA GREEN (S):
          </note>
          <u>
            <seg>
              Herr talman! Ja, Sverige rasar i välståndsligan. Vi ligger under
              OECD-genomsnittet när det gäller ersättning till sjuka, arbetslösa
              och arbetsskadade människor, om de nu ens får någon ersättning
              alls.
            </seg>
          </u>
          <u>
            <seg>
              Statsministern svarade här tidigare att vi inte är med i tävlingar
              om ersättningar till de sjuka och arbetslösa. Vi underlättar i
              stället för att människor ska få arbete, var det tidigare svaret
              här.
            </seg>
          </u>
          <u>
            <seg>
              Ni vill inte vara med och mäta er med andra länder och ni gör
              sjuka och arbetslösa människor fattigare. Ändå hjälper det inte.
              Ungdomsarbetslösheten är skyhög och långtidsarbetslösheten har
              bitit sig fast. Er politik har inte hjälpt.
            </seg>
          </u>
          <u>
            <seg>
              När ska ni börja bygga upp en svensk modell med trygghet för
              de sjuka och arbetslösa? Det leder faktiskt också till arbete
              att man känner sig trygg. När ska ni återskapa tilltron till försäkringssystemet?
            </seg>
          </u>
          <note type="speaker">
            Anf. 67 Statsminister FREDRIK REINFELDT (M):
          </note>
          <u>
            <seg>
              Herr talman! Metoden att försöka beskriva Sverige som ett land
              närmast i ruiner på alla sätt tror jag väldigt lite på. Jag säger
              det därför att jag själv har varit i opposition, och det är då
              lätt att man tar till överord och glömmer det mest basala, nämligen
              att det här är ett fantastiskt land att bo i och att vi har rikare
              möjligheter att få tillgång till välfärd och stöd i olika faser
              av livet än nära nog någon annan på denna jord. Det går att ta
              fram statistik även för hur högt vi ligger när det gäller olika
              former av välfärdsåtaganden och välfärdsutgifter. Och vi har mindre
              inkomstskillnader och mindre av klyftor än några andra utvecklade
              länder. Det är möjligen bara när vi jämför oss med nordiska grannländer
              som vi har någon sorts konkurrens om att hålla ihop våra befolkningar
              på ett bra sätt.
            </seg>
          </u>
          <u>
            <seg>
              Det finns också ett stöd att få för omställning. Det viktigaste
              för mig är att grundkvaliteten i arbetsförmedling och utbildningssystem
              finns på plats, att människor hjälps vidare på arbetsmarknaden
              och kommer i jobb.
            </seg>
          </u>
          <u>
            <seg>
              Jag kommer aldrig att tycka att det viktigaste för Sverige är
              att ligga högst upp i ligan över vilka som har högst utgifter
              för a-kassan. Där kanske vi gör lite olika bedömningar.
            </seg>
          </u>
          <note>
            Redovisning av partifinansiering
          </note>
          <note type="speaker">
            Anf. 68 MORGAN JOHANSSON (S):
          </note>
          <u>
            <seg>
              Herr talman! Vi diskuterade i går frågan om mutbrott och korruption
              och dess koppling till partifinansieringsfrågan. Valet 2014 blir
              det första val där spärren för personvalskampanjer till riksdagen
              sänks från 8 till 5 procent. Det är klart att det säkert kommer
              att bli intensivare personvalskampanjer. Då är det ännu viktigare
              att det är öppenhet kring hur dessa kampanjer och partierna finansieras.
              Väljarna har rätt att veta vem som står bakom olika partier och
              olika personkampanjer.
            </seg>
          </u>
          <u>
            <seg>
              Moderaterna tog emot 100 miljoner kronor mellan 2000 och 2010
              i hemliga, privata bidrag, och ni har motarbetat en lagstiftning
              för ökad öppenhet på det här området. Efter mycket om och men
              har ni nu fått ge er på den punkten, och nu har ni lovat att det
              ska fram en lagstiftning och att den ska fram till år 2014.
            </seg>
          </u>
          <u>
            <seg>
              Då är min fråga till statsministern: Har detta lagstiftningsarbete
              påbörjats, och när får vi se lagförslaget?
            </seg>
          </u>
          <note type="speaker">
            Anf. 69 Statsminister FREDRIK REINFELDT (M):
          </note>
          <u>
            <seg>
              Herr talman! Dels har vi haft överenskommelser mellan partierna
              som har försökt möta den här förändringen att det nu finns möjlighet
              att driva personvalskampanjer, vilket jag tycker ska uppskattas
              för sitt mervärde rent demokratiskt. Vi får mer aktiverade kandidater
              och en bättre länk mellan folkvalda och väljare. Det finns naturligtvis
              också, som alltid, potentiella risker med hur finansieringen av
              detta ser ut.
            </seg>
          </u>
          <u>
            <seg>
              Nu har diskussionen handlat om stöd till partier, och i sedvanlig
              stil väljer socialdemokratin att se vissa problem och missa andra.
              Det känner vi igen. Här finns alltid med att det man tror om sina
              motståndare är problematiskt, och det finns en självbild där man
              alltid tappar hur den egna finansieringen ser ut.
            </seg>
          </u>
          <u>
            <seg>
              Jag tror att svenska folket skulle uppskatta om vi pratade rakt
              och öppet om hela finansieringen av alla partier inklusive stöd
              som vi har till länkar i vår omvärld och att vi sedan samlas kring
              en lagstiftning. Det förbereds ett sådant arbete. Jag vet inte
              exakt i detalj vilken dag det läggs fram, men Morgan Johansson
              vet att det är på väg.
            </seg>
          </u>
          <u>
            <seg>
              Skolutveckling
            </seg>
          </u>
          <note type="speaker">
            Anf. 70 ELIZA ROSZKOWSKA ÖBERG (M):
          </note>
          <u>
            <seg>
              Herr talman! Min hemkommun Österåker satsar på it i skolan. Som
              ett första steg fick lärarna egna datorer, och särskild utbildning
              i hur man använder den moderna tekniken i lärandet var också viktig.
              Men så sker inte i alla landets kommuner.
            </seg>
          </u>
          <u>
            <seg>
              Min fråga till statsministern är: Hur kan regeringen främja utvecklingen
              av den moderna skolan, minska lärarnas administrativa börda, se
              till att de får mer utbildning med hjälp av moderna hjälpmedel
              och förbereda våra ungdomar inför deras framtida jobb?
            </seg>
          </u>
          <note>
            Anf. 71 Statsminister Fredrik Reinfeldt (M):
          </note>
          <u>
            <seg>
              Herr talman! Den svenska skolan är kommunaliserad, som känt är.
              Det innebär att den har 290 huvudmän. Kommuner gör lite olika
              vägval, och ibland stöter man inom samma kommun på skolor som
              jobbar mycket it- och dataintegrerat och andra som inte har kommit
              lika långt.
            </seg>
          </u>
          <u>
            <seg>
              Det är ganska självklart att det kan vara en klok investering
              och ett sätt att använda resurser som bygger en bra framtid. Men
              jag vill inte påstå att jag tror på enhetlighet i detta, utan
              jag har respekt för att det kan se olika ut.
            </seg>
          </u>
          <u>
            <seg>
              Däremot har vi försökt att vara tydliga med förstärkning av fortbildningsinsatser
              både till lärare och när det gäller rektorns viktiga roll. Man
              får större möjligheter att lära, utvecklas och fortbilda sig i
              sitt ämne både när det gäller ämnesfördjupning och när det gäller
              de pedagogiska hjälpmedlen.
            </seg>
          </u>
          <u>
            <seg>
              Det finns resurser för det som inte fanns förut och som har kommit
              att bli väldigt populärt. Det är många lärare som på det här sättet
              efter en lång yrkeskarriär nu får en fortbildning som de förr
              inte hade möjlighet till.
            </seg>
          </u>
          <u>
            <seg>
              A-kassan
            </seg>
          </u>
          <note type="speaker">
            Anf. 72 PYRY NIEMI (S):
          </note>
          <u>
            <seg>
              Herr talman! Jag vill följa upp Peter Perssons frågeställning
              till statsministern angående a-kassan.
            </seg>
          </u>
          <u>
            <seg>
              Anser statsministern att a-kassan ska vara ett grundskydd kompletterat
              med tilläggsförsäkringar? Om så är fallet är det ett ganska stort
              avsteg från den nuvarande modell som vi har där a-kassan är ett
              robust omställningsstöd för dem som behöver söka arbete under
              en begränsad tid, så jag skulle gärna vilja ha ett svar på den
              frågan.
            </seg>
          </u>
          <note type="speaker">
            Anf. 73 Statsminister FREDRIK REINFELDT (M):
          </note>
          <u>
            <seg>
              Herr talman! A-kassan är utformad enligt inkomstbortfallsprincipen.
              Det gäller även fortsatt. Sedan är frågan hur högt i inkomstlägena
              som den ska följa med upp.
            </seg>
          </u>
          <u>
            <seg>
              Jag vill påpeka att socialdemokratin inte heller, trots massiva
              utökningar av bidrag till människor som inte arbetar, föreslår
              att a-kassan konsekvent ska täcka i alla lönelägen. Då blir det
              mer en diskussion om var gränsen ska gå.
            </seg>
          </u>
          <u>
            <seg>
              Jag vill också påpeka att socialdemokratin inte anser att det
              här ska vara en förmån som kommer alla till del, utan att den
              ska vara avgränsad framför allt för dem som har jobb. Den ska
              bygga på ett arbetsvillkor som gör att man måste kvalificera sig,
              vilket gör att framför allt de som är utrikes födda och de som
              är unga står utanför. Det gällde när Socialdemokraterna hade makten,
              och det gäller fortsatt.
            </seg>
          </u>
          <u>
            <seg>
              Det är bra om vi anpassar vårt tonläge lite grann till vad vi
              faktiskt har föreslagit och att vi också satsar på annat som ger
              verkligt bra omställningsstöd, nämligen att utbildningssystemen
              är bra och att företagandeklimatet är bra så att viljan och drivkraften
              att söka jobb är stark. Det tror jag är en framgångsväg.
            </seg>
          </u>
          <note type="speaker">
            Anf. 74 TALMANNEN:
          </note>
          <u>
            <seg>
              Därmed var dagens frågestund med statsministern över. Vi tackar
              statsministern och deltagande ledamöter och återupptar kammardebatten.
            </seg>
          </u>
          <note>
            6 § (forts. från 4 §) Ökad säkerhet i domstol (forts. JuU24)
          </note>
          <note type="speaker">
            Anf. 75 KENT EKEROTH (SD) replik:
          </note>
          <u>
            <seg>
              Herr talman! I sitt anförande framförde Caroline Szyber att hon
              yrkade avslag på samtliga motioner och därmed avslag på den motion
              eller reservation som jag framförde. Den går ut på att man ska
              införa fasta, permanenta larmbågar och utökad säkerhetspersonal
              i domstolar.
            </seg>
          </u>
          <u>
            <seg>
              I betänkandet och även i propositionen, som jag antar att Caroline
              Szyber och Kristdemokraterna står bakom eftersom de inte har någon
              annan åsikt, är motiveringen till att man avslår den här motionen
              att införandet av permanenta säkerhetskontroller på något sätt
              skulle inskränka på öppenheten i domstolarna. Därför anser man
              att man inte ska ha fasta, permanenta säkerhetskontroller.
            </seg>
          </u>
          <u>
            <seg>
              Jag förstår ärligt talat inte hur man kan resonera på det sättet.
              Permanenta säkerhetskontroller innebär precis samma öppenhet som
              i dag. Skillnaden är bara att man försäkrar sig om att de som
              går in till domstolsförhandlingarna eller vad det må vara inte
              har några knivar, pistoler eller andra vapen på sig. Har man inte
              det kommer man igenom. Det finns inga andra begränsningar och
              alltså inget annat som hindrar någon från att ta del av domstolsförhandlingarna.
            </seg>
          </u>
          <u>
            <seg>
              Jag ser inte hur förhöjd säkerhet för alla inblandade de som
              jobbar vid domstolarna, målsägande, advokater och åklagare skulle
              vara dåligt. Det borde ju tvärtom öka öppenheten om man känner
              sig tryggare vid domstolarna. Det förhindrar ingenting annat än
              att personer med vapen kommer in. Hur kan det vara ett slag mot
              öppenheten i svenska domstolar?
            </seg>
          </u>
          <note type="speaker">
            Anf. 76 CAROLINE SZYBER (KD) replik:
          </note>
          <u>
            <seg>
              Herr talman! Tack, Sverigedemokraterna, för frågan! Jag vill
              börja med att förtydliga att jag yrkade avslag på samtliga reservationer
              , och vi biföll delvis Miljöpartiets viktiga motion som verkligen
              lyfter fram att det behövs en utvärdering. Det görs en hel del
              i domstolar, men det behövs ett helhetsgrepp så att man ser hur
              känslan och hur situationen är för både vittnen och målsägande.
              Utifrån den kommer vi säkert att gå vidare, och därför tror jag
              att det här är viktigt. Det var en bra följdmotion.
            </seg>
          </u>
          <u>
            <seg>
              När det gäller reservationen berördes detta lite i utredningen,
              men framför allt framgår det tydligt av propositionen som ligger
              till grund för det betänkande som vi debatterar här i dag. Där
              trycker man mycket på principen om informationsfrihet när det
              gäller domstolsförhandlingar och det offentliga i detta.
            </seg>
          </u>
          <u>
            <seg>
              I definitionen av kroppsvisitering finns en inskränkning i det
              hela. Går man igenom säkerhetsbågar kan det leda till att man
              kroppsvisiteras, och då ska det finnas en misstanke. Det ska inte
              ske på godtycklig grund, utan det ska i så fall stå i proportion
              till sammanhanget. Det är precis det vi trycker på. Vi tycker
              att det är viktigt att när man märker att vissa domstolar kanske
              har ett högre tryck det kanske är en speciell rättegång och lokalerna
              inte är ändamålsenliga behövs det mer stöd och hjälp än i dag.
              Då kan det här vara ett instrument, men vi ser inte att det behövs
              i alla domstolar som det ser ut i dag.
            </seg>
          </u>
          <u>
            <seg>
              Jag besökte en liten tingsrätt i en liten stad i Sverige. Där
              var det största problemet att man kunde kasta in stenar genom
              fönstret. Det behöver alltså kanske inte alltid vara vad man tar
              med sig in i rättssalen som är problemet, utan det kan också ske
              en hel del runt omkring.
            </seg>
          </u>
          <u>
            <seg>
              Jag tror att det vi har framför oss är att försöka skapa en bättre
              säkerhet för domstolar på det stora hela. Vi kommer att följa
              det här, och det är mycket möjligt att vi längre fram följer upp
              det även i budgetar för att öka säkerheten ytterligare.
            </seg>
          </u>
          <note type="speaker">
            Anf. 77 KENT EKEROTH (SD) replik:
          </note>
          <u>
            <seg>
              Herr talman! Jag tackar Caroline Szyber för svaret. Propositionen
              är i sin helhet ett fall framåt, tycker jag, i och med att det
              ska bli lättare att införa säkerhetskontroller. Det är positivt
              att det händer någonting, men jag menar att det händer alldeles
              för lite.
            </seg>
          </u>
          <u>
            <seg>
              Det hänvisas till att man kan kroppsvisiteras. Men det kan också
              ske när man ska gå igenom en flygplatskontroll, som säkert många
              fler personer passerar varje dag jämfört med hur många som skulle
              passera en förmodad kontroll till en svensk domstol. Jag tror
              att allmänheten accepterar säkerhetskontroller på flygplatser
              och att acceptansen för att passera genom larmbågar till våra
              domstolar är ännu högre. Det kan vara så att någon till exempel
              våldtagit någon annan och att släkt, kriminella polare eller vad
              det nu kan vara sitter i rättssalen under rättegången.
            </seg>
          </u>
          <u>
            <seg>
              Som jag redogjorde för i anförandet och som vi även hört från
              socialdemokratiskt håll visar det sig att statistiken på det här
              området ser ganska dyster ut. Antalet vapen och antalet hot ökar
              i domstolarna, liksom osäkerheten och otryggheten, både den faktiska
              och den upplevda. När det då är så, och när till och med Domstolsverket
              och flera andra instanser som jobbar med detta dagligen vill ha
              ökad säkerhet med permanenta, fasta inpasseringsbågar, ser jag
              inte ens med Caroline Szybers motivering varför man inte skulle
              kunna införa fasta säkerhetskontroller till den relativt ringa
              kostnad som det innebär enligt Domstolsverket självt.
            </seg>
          </u>
          <u>
            <seg>
              Vi menar att säkerheten är viktigast av allt. Eftersom öppenheten
              inte påverkas på något sätt i det här fallet utom mot dem som
              tar in vapen ser vi det som att det vore helt naturligt att införa
              fasta kontroller och öka säkerheten vid våra domstolar. Men tyvärr
              delar uppenbarligen inte regeringen vår uppfattning i den här
              frågan, inte heller Socialdemokraterna och de andra, eftersom
              de inte ens budgeterat för det. Det är beklagligt.
            </seg>
          </u>
          <note type="speaker">
            Anf. 78 CAROLINE SZYBER (KD) replik:
          </note>
          <u>
            <seg>
              Herr talman! Jag tackar Sverigedemokraterna och Kent Ekeroth
              för synpunkterna. Jag vill börja med att säga att det är bra att
              Sverigedemokraterna har budgeterat för detta och lägger fram förslag
              som är finansierade, så att man inte bara lägger fram följdförslag
              på godtycklig grund och säger över tid. Jag undrar lite vad över
              tid betyder, men det är en annan debatt.
            </seg>
          </u>
          <u>
            <seg>
              Kent Ekeroth jämför med flygplatser. Vi har haft diskussioner
              om bland annat kroppsskanning här i riksdagen. Då gäller det för
              alla. Det är en inskränkning i den personliga friheten och den
              fria rörligheten att man måste genomgå sådant. Där ställs två
              värden mot varandra. Än så länge det framgår av de grundlagar
              vi har och är verkligen tydligt i regeringsformen ska det förutsättas
              att det i något fall finns någon form av säkerhetsrisk som kan
              identifieras för att det ska vara motiverat att genomföra säkerhetskontroll
              i domstol. Det är detta som vi lutar oss mot, och det kommer vi
              att fortsätta att göra. Men om man märker att detta leder till
              väldigt mycket större problem får vi se över detta. Det har jag
              varit väldigt tydlig med.
            </seg>
          </u>
          <u>
            <seg>
              Jag tycker att vi ska ta fasta på det som Kent Ekeroth tar upp,
              den upplevda känslan av trygghet och den faktiska tryggheten.
              Som jag sade tidigare finns det många domstolar som kanske behöver
              andra säkerhetsåtgärder och säkerhetsrutiner än att bara ha larmbågar.
              Under den kända rättegång som pågår i Norge tog en av dem som
              satt på åhörarläktaren och kastade en sko. Det finns alltså redan
              på andra sätt möjligheter att använda det man har på sig eller
              med sig och inte hade blivit av med i en larmbåge.
            </seg>
          </u>
          <u>
            <seg>
              Det är viktigt att vi ser helheten. Det kan bli så att vi märker
              att det som förs in i salarna de facto ökar. Våldet och hoten
              har ökat, men det är inte så att vi haft fler incidenter på grund
              av det som tagits med in i rättegångssalarna i Sverige.
            </seg>
          </u>
          <note type="speaker">
            Anf. 79 JAN R ANDERSSON (M):
          </note>
          <u>
            <seg>
              Herr talman! Att våra domstolar ska vara säkra är givetvis grundläggande
              för rättssäkerheten, detta då domstolarna kan sägas vara samhällets
              yttersta institution för skipande av rättvisa. Då duger det givetvis
              inte att det kommer en massa grus i maskineriet.
            </seg>
          </u>
          <u>
            <seg>
              Domstolarna är något speciella i många meningar. Även om Domstolsverket
              är en statlig myndighet är våra domstolar inga vanliga myndigheter.
              Domstolarna ska självständigt tolka parternas utsagor och sedan
              i full öppenhet besluta enligt den lag vi stiftar i denna församling.
              I den meningen är domstolarna unika som myndigheter.
            </seg>
          </u>
          <u>
            <seg>
              Även om det i brottmål handlar om att staten väcker åtal mot
              personer företräder inte domstolarna staten. Domstolens uppgift
              är att vara en arena där rättvisa kan skipas för alla parter.
              I den meningen är våra domstolar unika vad gäller både uppgift
              och självständighet. Med detta sagt vill jag peka på att domstolarna
              är en större institution än ett maskineri som har till uppgift
              att producera domar till någons favör, vilket man ibland kan likna
              dem vid.
            </seg>
          </u>
          <u>
            <seg>
              Jag tror att många av oss har varit i länder där vi fått se bunkerliknande
              byggnader bevakade av vakter med automatgevär och sedan kunnat
              konstatera att det inte var en militärförläggning utan en domstol.
              Jag tror också att de flesta av oss som sett dessa bilder har
              funderat och reflekterat över att man i de samhällena har gått
              miste om viktiga värden. Det finns samhällen som saknar den öppenhet
              som vi i Sverige tar för given. Domstolarna är inte längre öppna
              för alla.
            </seg>
          </u>
          <u>
            <seg>
              Även om situationen skulle bli sådan i Sverige att de reservationer
              som finns i ärendet vann gehör tror jag inte att vi skulle röra
              oss i den riktningen omedelbart. Jag tror ändå att det är viktigt
              att vi tar diskussionen om hur vi vill att våra domstolar och
              den framtida öppenheten i domstolarna ska utformas. Jag vet att
              vi alla värderar den öppenheten stort, men när det kommer till
              beslut skiljer vi oss åt.
            </seg>
          </u>
          <u>
            <seg>
              Herr talman! Det är alltid lättare att göra fisksoppa av ett
              akvarium än det omvända. Om riksdagen skulle fatta beslut om att
              man vid varje tingsställe, vid varje förvaltningsrätt skulle ha
              fasta inpasseringskontroller och konstant polisiär närvaro skulle
              det givetvis få effekter. För det första tror jag att domstolarna
              skulle ändra karaktär, som jag var inne på. Upplevelsen av att
              domstolen är en öppen arena där man löser tvister skulle över
              tiden förändras till någonting annat.
            </seg>
          </u>
          <u>
            <seg>
              För det andra tror jag att detta skulle bidra till stora kostnadsökningar.
              Domstolsverket har gjort en bedömning av kostnaderna och pekar
              på en ökning med 93 miljoner i driftskostnader och 75 miljoner
              i investeringskostnader. Regeringen har i och för sig redan avsatt
              betydande medel under detta och kommande år för att öka säkerheten
              i domstolarna utifrån de risker som hittills har identifierats.
            </seg>
          </u>
          <u>
            <seg>
              Även om det i dag inte finns några nedläggningshot mot våra domstolar
              är det givetvis så att ökade krav på att alla domstolar ska ha
              en permanent säkerhetskontroll kommer att göra att de mindre domstolarna
              ligger i farozonen om en sådan situation uppkommer någon dag.
              Stordriftsfördelarna blir med oppositionsförslagen ytterligare
              accentuerade.
            </seg>
          </u>
          <u>
            <seg>
              För det tredje menar vi i Alliansen att det inte finns skäl att
              vid varje tillfälle utsätta alla personer som av olika anledningar
              vill besöka en domstol för säkerhetskontroll med kroppsvisitation
              med röntgenutrustning och metalldetektorer under polismans ledning.
              Den uppfattningen delas av både den utredning som ligger till
              grund för denna proposition och tidigare utredningar. Man konstaterar
              att det inte är förenligt med regeringsformen och möjligen heller
              inte med Europakonventionen. Om det inte föreligger någon säkerhetsrisk
              som kan identifieras är det enligt grundlagen inte motiverat att
              genomföra en säkerhetskontroll, säger man.
            </seg>
          </u>
          <u>
            <seg>
              I propositionen beskriver man detta på ett bra sätt: Det finns
              vidare ett klart samband mellan säkerhetsnivån och förtroendet
              för domstolarna Om de som besöker domstolen upplever att säkerheten
              är god, bidrar detta till ett ökat förtroende för domstolarna.
              Samtidigt ska domstolarna i största möjliga utsträckning vara
              öppna för alla och de grundlagsskyddade principerna om informationsfrihet
              och förhandlingsoffentlighet upprätthållas. De åtgärder som övervägs
              för att öka säkerheten i domstol måste balanseras mot dessa principer.
            </seg>
          </u>
          <u>
            <seg>
              Herr talman! Med detta sagt tycker jag att det måste bli lättare
              att få genomföra säkerhetskontroller i svenska domstolar. Därför
              går också regeringen längre än vad utredningen föreslår när det
              gäller vilka grunder som ska finnas för att kunna besluta om en
              säkerhetskontroll i domstolen, och det är bra. Som många beskrivit
              har det skett en ökning av incidenterna och förekomsten av illegala
              vapen och andra saker som inte hör hemma i domstolar. I många
              meningar har vi haft en problematisk utveckling. Med detta sagt,
              och oavsett vilka skyddsnivåer vi väljer att bestämma oss för
              i domstolarna i Sverige, finns det alltid en risk att människor
              kan påverkas otillbörligt på olika sätt.
            </seg>
          </u>
          <u>
            <seg>
              Därför är givetvis de mer fysiska åtgärderna de viktiga. Men
              lika väl krävs andra åtgärder för att kunna säkra domstolens inre
              arbete. Vi talar om ändamålsenlig utformning av lokaler, förebyggande
              arbete, utbildning och även samverkan med andra myndigheter.
            </seg>
          </u>
          <u>
            <seg>
              Vidare vill jag tillägga att både Domstolsverket och Brottsförebyggande
              rådet har pekat på att det saknas kunskaper om hur arbetet i domstolarna
              bedrivs för att skydda vittnen och målsägare och hur detta fungerar.
              Därför vill vi i enlighet med Miljöpartiets motion gå vidare med
              att ge regeringen i uppdrag att utvärdera detta.
            </seg>
          </u>
          <u>
            <seg>
              Herr talman! Jag tror inte att arbetet med säkerhet i domstolar
              i och med denna proposition och detta betänkande är slutfört.
              Men det beslut vi ska fatta i dag kommer att vara en bra start
              på ett mer heltäckande arbete kring hur vi bättre kan skydda domstolars
              inre arbete och samtidigt behålla den i Sverige unika tradition
              av öppenhet som vi alla värnar.
            </seg>
          </u>
          <u>
            <seg>
              Med detta vill jag yrka bifall till förslaget i betänkandet och
              avslag på reservationen.
            </seg>
          </u>
          <note type="speaker">
            Anf. 80 KENT EKEROTH (SD) replik:
          </note>
          <u>
            <seg>
              Herr talman! Jag ska hålla mig hyfsat kort. Caroline Szyber företrädde
              tidigare regeringen, men jag har ännu en fråga.
            </seg>
          </u>
          <u>
            <seg>
              Jag jämför detta med flygplatskontroller. Det nämndes att enligt
              svensk lag, som man hänvisar till, ska man inte göra det. Men
              det är fortfarande så att vid flygplatskontroller kontrolleras
              samtliga oavsett vilken risk man bedömer att de utgör. Eftersom
              det sker inom Sveriges gränser är det uppenbarligen tillåtet enligt
              lag.
            </seg>
          </u>
          <u>
            <seg>
              Det går att tillåta enligt lag. Även om det inte skulle vara
              så att det är tillåtligt enligt lagen är vi ändå här för att förändra
              lagen. Det är därför vi är politiker. Man kan inte gärna stå och
              argumentera att vi inte kan göra någonting för att lagen säger
              att vi inte kan göra det när vi är här för att förändra lagen
              i enlighet med vår egen politiska riktning. Att hänvisa till en
              lag som vi är här för att förändra blir lite konstigt.
            </seg>
          </u>
          <u>
            <seg>
              Jag har fortfarande inte hört något argument för varför det skulle
              minska öppenheten. Det är en sak att gå igenom en larmbåge och
              sedan om det krävs en extra kontroll om det finns anledning till
              det, om larmbågen piper eller vad det nu kan vara. Då är det en
              kroppsvisitation. Det är ett intrång i integriteten. Men det måste
              naturligtvis vägas mot säkerhetsaspekterna.
            </seg>
          </u>
          <u>
            <seg>
              I det här fallet ser inte jag några jättestora motsatsförhållanden
              i att alla som är i domstolsbyggnaden ska kunna känna sig säkra
              och det lilla integritetsintrång som jag tror att väldigt många
              anser att det är. Det gäller i varje fall alla dem som passerar
              flygplatsen. Det vägs vida upp av den ökade säkerheten, både den
              faktiska och den upplevda, som många tunga instanser menar att
              det skulle medföra. Därför tycker jag inte riktigt att regeringens
              argumentation håller i detta avseende.
            </seg>
          </u>
          <u>
            <seg>
              Jag håller inte heller med om beskrivningen att när man åker
              utomlands ser man domstolar som ser ut som fängelser eller liknande.
              Det är kanske en olycklig utveckling. Men det är inte ökade säkerhetskontroller
              som driver den utvecklingen. Det är tvärtom samhällets utveckling
              som gör att vi är tvungna att ha ökad säkerhet. Kausaliteten kanske
              blev lite omvänd i Anderssons anförande.
            </seg>
          </u>
          <note type="speaker">
            Anf. 81 JAN R ANDERSSON (M) replik:
          </note>
          <u>
            <seg>
              Herr talman! Som svar på frågan är det grundläggande att inledningsvis
              konstatera att flygplatser inte är demokratiska institutioner.
              Att tala om flygplatser i samma mening som domstolar är att blanda
              ihop korten lite grann.
            </seg>
          </u>
          <u>
            <seg>
              Jag förstår givetvis resonemanget. Men man måste ta det lite
              vidare när man går in i en domstol. Alla ska kunna beredas tillfälle
              att komma in i en domstol. När det handlar om flygsäkerhet finns
              det helt andra principer som gäller. Det är viktigt att konstatera.
            </seg>
          </u>
          <u>
            <seg>
              Jag måste fråga mig vilken slutsats Sverigedemokraterna drar
              inte bara av den senaste utredningen utan även av tidigare utredningar
              som har konstaterat att det strider mot den grundlag vi har.
            </seg>
          </u>
          <u>
            <seg>
              Skulle man införa sådana permanenta säkerhetskontroller är det
              enligt tolkningar av de experter vi tillsatt något som de inte
              finner lämpligt med vår grundlag och inte heller med Europakonventionen.
            </seg>
          </u>
          <u>
            <seg>
              Det var Karl XV som hade valspråket Land ska med lag byggas.
              För oss som sitter i justitieutskottet är det en ganska bra devis.
              Men vi kan inte bara stifta lag efter eget tyckande. Det finns
              också andra regleringar som styr oss. Grundlagen är en sådan som
              vi ska ta hänsyn till.
            </seg>
          </u>
          <u>
            <seg>
              I och för sig vet jag att Sverigedemokraterna ytterst sällan
              diskuterar personlig integritet. Men det är i detta sammanhang
              viktigt att diskutera den personliga integriteten och också fråga
              oss själva: Hur vill vi att våra domstolar ska vara? Vill vi att
              de ska vara öppna institutioner så långt som möjligt?
            </seg>
          </u>
          <u>
            <seg>
              Där har Alliansen kommit till slutsatsen att vi vill att den
              öppenheten ska bevaras. Vi tycker att den är viktig.
            </seg>
          </u>
          <note type="speaker">
            Anf. 82 KENT EKEROTH (SD) replik:
          </note>
          <u>
            <seg>
              Herr talman! Vilka ska beredas tillfälle att komma in i domstolarna?
              Jag måste ställa en fråga som jag vill ha svar på av Andersson.
              Om Sverigedemokraternas förslag skulle gå igenom och man skulle
              införa dessa fasta permanenta kontroller, vem är det som inte
              skulle komma in i domstolarna med vårt förslag?
            </seg>
          </u>
          <u>
            <seg>
              Det finns bara en grupp människor som inte skulle komma in. Det
              är brottslingar som kanske har med sig grova vapen och vapnen
              själva som inte skulle komma in. Det är de två. Om det är någon
              annan som inte skulle komma in, vem är det då Andersson hänvisar
              till som inte skulle komma in med våra regler? Det finns ingen
              annan. Jag undrar i så fall vem det skulle vara.
            </seg>
          </u>
          <u>
            <seg>
              Sedan kommer jag till frågan om uppfattningen om vad grundlagen
              säger eller inte. Flygplatser och domstolar är två olika saker.
              Men det är fortfarande så att inpasseringskontrollerna accepteras
              enligt svensk lag vid flygplatserna. Jag skulle ha svårt att se
              att grundlagen skulle hindra att man har liknande inpasseringskontroller
              vid domstolarna när till och med regeringen själv säger att det
              ska bli lättare att införa sådana domstolskontroller om man anser
              att det finns en risk i stället för en fara.
            </seg>
          </u>
          <u>
            <seg>
              Jag tror inte att grundlagen skulle hindra det. Men även om grundlagen
              nu skulle hindra att vi bevakar våra egna domstolar vi antar i
              det hypotetiska fallet att det är så måste vi ändra grundlagen.
              Det är uppenbart helt oacceptabelt att vi inte ska kunna se till
              att våra domstolar är säkra nog.
            </seg>
          </u>
          <u>
            <seg>
              Om det är vad som krävs måste vi ändra grundlagen, men jag är
              inte säker på att det behövs. Den tolkningen är det uppenbarligen
              inte alla som gör, åtminstone inte de tunga remissinstanserna
              som uttrycker sig positivt om säkerhetskontrollerna.
            </seg>
          </u>
          <u>
            <seg>
              Det är i vilket fall ingenting som ska hända att vi ska ha en
              säkerhet och fortfarande öppen domstol. Jag återkommer till frågan:
              Vem är det som inte kommer in i våra domstolar med Sverigedemokraternas
              förslag?
            </seg>
          </u>
          <note type="speaker">
            Anf. 83 JAN R ANDERSSON (M) replik:
          </note>
          <u>
            <seg>
              Herr talman! Det vi diskuterar i dag är egentligen ett första
              steg. Det handlar om hur vi kan skaffa oss bättre kunskap om många
              av de saker som vi i dag inte riktigt vet hur de fungerar i domstolar.
            </seg>
          </u>
          <u>
            <seg>
              Det som är viktigt att ta med sig i detta perspektiv är att inte
              bara diskutera de rent fysiska åtgärderna i form av bågar och
              mer tekniska detaljer. Vi måste även gå vidare och titta på hur
              andra delar fungerar. Om man exempelvis vill uttrycka ett hot
              i en domstol kanske det inte är den bästa platsen att dra fram
              sin kniv och göra det. Många av de incidenter som man talar om
              beror kanske inte på att man vill ha kniven med sig för att hota
              i domstolen utan kanske för att man av andra anledningar bär kniv.
            </seg>
          </u>
          <u>
            <seg>
              Jag vill inte förminska detta på något sätt, men det är viktigt
              att vi har ett bredare grepp. Jag värderar högt den öppenhet som
              finns. Jag vet själv som bland annat sitter i kommunfullmäktige
              att vi har möjlighet att införa säkerhetskontroller där. Men vi
              gör det väldigt sällan därför att vi inte tycker att det finns
              något behov.
            </seg>
          </u>
          <u>
            <seg>
              På samma sätt finns när det gäller skattebrott vid en förvaltningsdomstol
              väldigt sällan en säkerhetsrisk. Frågan är då: Ska man genomföra
              detta? Det är konstaterat enligt både grundlag och Europakonventionen
              att det utgör ett intrång i den personliga integriteten. Jag vet
              också att Sverigedemokraterna inte tycker att den personliga integriteten
              är speciellt viktig.
            </seg>
          </u>
          <u>
            <seg>
              Som svar på din fråga, Kent Ekeroth, vet du själv att det inte
              finns någon person som kommer att bli stoppad om man inte har
              något illegalt föremål på sig. Men det är givetvis så att man
              kommer att påverka öppenheten och kommer att få en annan bild
              av domstolen.
            </seg>
          </u>
          <u>
            <seg>
              På sikt kommer givetvis den öppenhet som vi egentligen alla värnar
              att urholkas steg för steg. Därför är vi inte i dag redo att ta
              det steget. Det kan vara så att vi behöver utvärdera längre fram.
              Men jag tycker inte att vi ska göra det i dag.
            </seg>
          </u>
          <note type="speaker">
            Anf. 84 AGNETA BÖRJESSON (MP):
          </note>
          <u>
            <seg>
              Herr talman! Den här debatten handlar om ökad säkerhet i domstol.
              Vi i Miljöpartiet står bakom och yrkar bifall till hela förslaget
              i betänkandet och har alltså inte någon reservation.
            </seg>
          </u>
          <u>
            <seg>
              I betänkandet föreslås en del förändringar som Caroline Szyber
              och Jan R Andersson har beskrivit här i kammaren, så jag ska inte
              gå in så mycket på dem. Jag tänker däremot konstatera att det
              är viktigt för tilltron till hela rättsväsendet att säkerhet i
              domstol fungerar på ett tillfredsställande sätt.
            </seg>
          </u>
          <u>
            <seg>
              Jag är förstås extra nöjd med att vi under behandlingen har fått
              gehör för vår motion och att nu ett enigt utskott ber regeringen
              att genomföra en utvärdering av säkerheten i domstol för målsäganden
              och vittnen.
            </seg>
          </u>
          <u>
            <seg>
              Att försöka påverka brottsutsatta eller vittnen i syfte att dölja
              ett brott är i sig ett brott. En specialstudie som Brå, Brottsförebyggande
              rådet, har gjort visar att antalet anmälningar om övergrepp i
              rättssak ökade med 70 procent mellan 1999 och 2006 och att de
              numera är uppe i nästan 6 000 per år.
            </seg>
          </u>
          <u>
            <seg>
              Det är hot om våld som är den vanligaste formen av övergrepp
              i rättssak. Faktiskt våld förekommer mer sällan. Däremot kan hotet
              få en förstärkt effekt eftersom det ofta uttalas i samband med
              våld. Ibland kan det till och med vara svårt att skilja ut övergrepp
              i rättssak från själva grundbrottet, till exempel när någon har
              blivit misshandlad och hotad om vartannat under en längre tid.
              Ett exempel på detta är just våld i nära relationer. Detta kan
              innebära att övergrepp i rättssak ibland inte anmäls.
            </seg>
          </u>
          <u>
            <seg>
              När hot mot vittnen och brottsutsatta uppstår finns det vissa
              personer som vågar stå på sig trots påtryckningar medan andra
              ändrar sina redogörelser eller inte längre vill medverka i rättsprocessen.
              Detta riskerar att försvåra utredningar och åtal för brott och
              därmed göra det möjligt för gärningspersoner att fortsätta med
              sin brottslighet. Därför är det viktigt att stärka skyddet för
              dessa personer. Genom att göra det stärker vi också tilltron till
              hela rättssystemet.
            </seg>
          </u>
          <note type="speaker">
            Anf. 85 JOHAN PEHRSON (FP):
          </note>
          <u>
            <seg>
              Herr talman! Den fråga som kammaren har att behandla just nu
              är inte jättekomplicerad. Det handlar om en ökad säkerhet i domstolar.
              Det ska bli lite enklare att lite oftare kunna använda sig av
              larmbågar och att kunna ägna sig åt kroppsvisitation detta för
              att se till att människor inte har med sig vapen, bomber, flaskor
              eller vad det nu kan vara in i domstolssalen. Det är viktigt att
              vi fredar den som en plats där vi låter den svenska rättskipningen
              råda. Det ska vara tryggt för salens aktörer. Det ska vara tryggt
              för advokater, för målsägande, för domare, för nämndemän och för
              viktiga statstjänstemän som jobbar i en domstol och som vill känna
              att det är en bra plats.
            </seg>
          </u>
          <u>
            <seg>
              Herr talman! Det finns några här som vill gå lite längre. Jag
              kan tycka att Sverigedemokraterna och Socialdemokraterna har hyggliga
              argument. Vi skulle såklart inte släcka ned öppenheten i våra
              domstolar bara för att man inför bågarna. Men för mig är det tydligt
              att vi måste gå till väga på detta område som på alla andra: Vi
              prövar om det finns ett behov, om det är ändamålsenligt och om
              det finns en professionalitet.
            </seg>
          </u>
          <u>
            <seg>
              Som lyftes fram tidigare i debatten är det viktigt att man förhåller
              sig till grundlagen och att man ser till att människor inte kontrolleras
              mer än nödvändigt. Jag har själv erfarenhet eftersom jag till
              vardags är anställd vid Örebro tingsrätt. Jag har suttit i rätt
              många rättegångar som har varit ganska obehagliga. Det behöver
              inte handla om brottslighet som gäller grova organiserade brott.
              Det kan gälla att man sitter i en förhandling med två föräldrar
              som bråkar om ett barn och som är helt vansinniga på varandra.
              Det skakar i rummet så illa tycker människorna om varandra. Det
              händer obehagliga saker. Det är ofta sådana gånger det har inträffat
              incidenter i våra domstolar också historiskt. Det har varit tragiska
              händelser när människor har passerat gränsen för sammanbrott,
              brutit ihop och begått vansinnesdåd.
            </seg>
          </u>
          <u>
            <seg>
              Jag vill dock understryka att det som gör att vi lägger fram
              detta från vår och regeringens sida och att Folkpartiet stöder
              det är att vi tycker att det är balanserat. Det här kostar också
              pengar, men att köra in stålbågar på alla våra domstolar hela
              tiden och på en gång motsvarar pengar som skulle kunna användas
              till annat. Det skulle kunna användas till poliser, till målsägandebiträden
              och till fler domare i domstolarna. Det får inte vara så att man
              från oppositionens sida hela tiden säger: Vi gör mer, för vi har
              en sedelpress! Vi kan ha ännu mer av allting! Då kan man såklart
              rulla ut alla möjliga åtgärder och dessutom bygga hur många domstolar
              som helst. Det är lite grann detta det handlar om, herr talman.
              Socialdemokraterna och Sverigedemokraterna finner varandra i en
              vilja att dra i gång sedelpressar, vilket naturligtvis inte är
              möjligt.
            </seg>
          </u>
          <u>
            <seg>
              Jag vill understryka att det vidtas många andra åtgärder. Om
              man vill skada domare eller åklagare för att påverka en rättsprocess,
              vilket är ett reellt problem, sker det ofta utanför rättegångssalen.
              Jag vill understryka att man är konstig och åtminstone osmart
              om man ägnar sig åt att hota människor mitt framför halva stadens
              rättsmaskineri. Då blir man i regel påkommen och lagförd för detta.
            </seg>
          </u>
          <u>
            <seg>
              Det är de andra hoten mot åklagare där det ristas på dörrar,
              rings på nätterna och hotas som det handlar om. Här är det viktigt
              att vi gör det vi kan för att ge personer spärrar i register och
              skyddad identitet om det behövs. Vi ska också se till att polisen
              har en effektiv verksamhet för att analysera och jaga de personer
              som ägnar sig åt övergrepp i rättssak. Jag vill understryka att
              det är centralt. När vi nu moderniserar vårt rättsväsen och bygger
              nya rättscenter, till exempel ett i Örebro just nu, jobbar vi
              med den dynamiska säkerheten och bygger lokaler som på alla sätt
              är så säkra som möjligt med olika former av flyktvägar.
            </seg>
          </u>
          <u>
            <seg>
              Man kan inte låta bli att reflektera över Vänsterpartiet. De
              är inte här nu. Annars brukar de vara här och ta debatter med
              regeringen och hela tiden säga att vi kontrollerar för mycket.
              Men nu står Vänsterpartiet här med stor glädje och tycker att
              det bör vara mer av insatser för att kontrollera människor. Jag
              hävdar att det i detta fall inte är ändamålsenligt, inte behovsprövat
              och inte i proportionalitet till det som behöver göras.
            </seg>
          </u>
          <u>
            <seg>
              Jag yrkar bifall till utskottets förslag i betänkandet, herr
              talman, och avslag på de reservationer som det har yrkats på.
            </seg>
          </u>
          <note>
            I detta anförande instämde Anna Steele (FP).
          </note>
          <note type="speaker">
            Anf. 86 KENT EKEROTH (SD) replik:
          </note>
          <u>
            <seg>
              Herr talman! Jag har varit uppe i två tidigare replikskiften,
              så jag ska inte upprepa de argumenten. Jag tänkte bara kommentera
              det som Johan Pehrson sade om sedelpressen.
            </seg>
          </u>
          <u>
            <seg>
              När vi lade fram vår höstbudget 2011, som gäller för kommande
              år, lämnade vi ett reformutrymme. Vi har helt enkelt gjort andra
              prioriteringar i budgeten. Det finns framför allt två områden
              som vi har prioriterat ned. Det är självfallet invandringspolitiken,
              som är extremt kostsam. Nuvarande regering slänger miljarder och
              åter miljarder på illegala invandrare för gratis sjukvård, skolgång
              och allt vad det nu är. Denna prioritering gör inte vi, för vi
              tycker till exempel inte att illegala invandrare ska få dessa
              miljarder. Vi prioriterar om. Vi drar ned på den oansvariga invandringspolitiken.
              Vi drar ned på det utlandsbistånd som är helt ineffektivt och
              satsar mer på katastrofbistånd. Vi har alltså ett helt annat reformutrymme
              i budgeten jämfört med alla andra partier. Det är ingen sedelpress
              som sätts i gång, utan det är en omprioritering av resurser för
              att göra det mer effektivt och för att helt enkelt lägga resurserna
              där de hör hemma.
            </seg>
          </u>
          <u>
            <seg>
              En av de satsningar vi gör är på rättsväsendet, där vi lägger
              mer pengar än vad regeringen gör. Det gäller dels polisorganisationen,
              dels Domstolsverket som vi har tillfört resurser bland annat för
              larmbågarna. Vi ökar även rent allmänt resurserna för att få snabbare
              domstolsbehandlingar med ökat antal mål, vilket skulle bli följden
              av vår kriminalpolitik.
            </seg>
          </u>
          <u>
            <seg>
              Håll begreppen rätt! Det är inte fler sedelpressar, utan det
              är omprioriteringar och bra omprioriteringar.
            </seg>
          </u>
          <note type="speaker">
            Anf. 87 JOHAN PEHRSON (FP) replik:
          </note>
          <u>
            <seg>
              Herr talman! Man blir tvungen att svara på detta på två sätt.
              Först handlar det i sak om att prioritera. Även Sverigedemokraterna
              har, även om de sällan inser det, begränsat utrymme vad gäller
              resurser. Om man då väljer att blåsa på och köra in larmbågar
              på varenda domstol i Sverige kostar det pengar. Jag som liberal,
              företrädare för Folkpartiet och företrädare för den regering som
              bär fram detta i det här fallet i samarbete med Miljöpartiet som
              också står bakom propositionen och betänkandet väljer att i stället
              satsa på annat. Vi satsar på poliser, på insatser för fler domare
              så att man får en effektivare process eller på fler åklagare för
              att jaga människor som begår grova brott. Vi tar resurserna från
              de bågar som Kent Ekeroth använder.
            </seg>
          </u>
          <u>
            <seg>
              Kent Ekeroth och Sverigedemokraterna har naturligtvis en lösning
              på allting. De vill se till att vi rullar tillbaka Sverige till
              en annan tid. Jag vill bara understryka att om vi hade haft den
              attityd som Kent Ekeroth och Sverigedemokraterna har i dag för
              150 år sedan hade Sverige varit ett väldigt fattigt land. Det
              betyder inte att vi från Folkpartiet förnekar att det finns integrationsproblem,
              att det finns personer som inte sköter sig och så vidare. Men
              lösningen är inte att låta Kent Ekeroths ideologi råda i Sverige.
              Jag sade nu 150 år, men om vi går ännu längre tillbaka i tiden
              hade vi sannolikt suttit kvar i ett väldigt trist land med väldigt
              lite av dynamik och utvecklingsmöjligheter.
            </seg>
          </u>
          <u>
            <seg>
              Det här hänger ihop lite grann med en debatt vi hade tidigare
              i dag om den svenska kulturanden som just Sverigedemokraterna
              av någon anledning säger sig utgöra talespersoner för, vilket
              jag hävdar att, om det finns en sådan ande, den betackar sig för.
            </seg>
          </u>
          <note type="speaker">
            Anf. 88 KENT EKEROTH (SD) replik:
          </note>
          <u>
            <seg>
              Herr talman! Det är ganska intressant att man kallar 93 miljoner
              kronor i löpande kostnader för att blåsa på när statsbudgeten
              är på många miljarder.
            </seg>
          </u>
          <u>
            <seg>
              Johan Pehrson säger att man satsar på andra områden i stället
              för att öka säkerheten för målsägande, till exempel fler domstolar,
              fler domare och så vidare. Vi har satsat mer än vad regeringen
              har gjort i budgeten på alla områden inom kriminalpolitiken och
              rättsväsendet. Vi har satsat mer än regeringen på polisen, Domstolsverket,
              Åklagarmyndigheten och så vidare. Alla de fantastiska satsningar
              som Johan Pehrson säger att man gör slår vi i vartenda fall.
            </seg>
          </u>
          <u>
            <seg>
              Sedan pratar Johan Pehrson om integrationsproblem. Det är klassiskt.
              Ullenhag brukar säga att vi har stora utmaningar med den invandringspolitik
              som har förts under 3540 år. Det intressanta är utgångspunkten
              i den här debatten. Det har kommit så många erkännanden på senare
              tid från regeringen. Det har kommit erkännanden om att arbetslösheten
              har med invandringen att göra. Jan Björklund har erkänt att de
              dåliga skolresultaten har med invandringen att göra. Det har kommit
              erkännande på erkännande som visar på kostnader, problem i skolan
              och så vidare.
            </seg>
          </u>
          <u>
            <seg>
              Om man nu är medveten om den fullständigt misslyckade invandringspolitiken
              som vi har haft, som även slår på kriminalpolitiken, är det en
              konstig utgångspunkt att prata om hur vi ska lösa utmaningarna.
              Man måste fråga sig själv: Varför över huvud taget skapa utmaningarna?
              Det är ingen som har svarat på den frågan.
            </seg>
          </u>
          <u>
            <seg>
              Sedan var Johan Pehrson inne på något som hände för 150 eller
              200 år sedan. Jag antar att han syftade på utvandringen till USA.
              Nickar du? Är det detta du syftar på? Nicka i så fall bara!
            </seg>
          </u>
          <note type="speaker">
            (JOHAN PEHRSON (C):
          </note>
          <u who="unknown" xml:id="i-c1224dc4257149d2-0">
            <seg>
              Det kan jag återkomma till.)
            </seg>
          </u>
          <u>
            <seg>
              Om det är den som han syftar på vill jag bara säga att man kan
              fråga indianerna i USA vad de tyckte om den utvandringen, som
              alla brukar hylla. Hur många av dem återstod när den fantastiska
              europeiska utvandringen utplånade indianerna i Nordamerika och
              Sydamerika och aboriginerna i Australien? Det är inte ett jättebra
              exempel, om det nu var det du tänkte ta.
            </seg>
          </u>
          <note type="speaker">
            Anf. 89 JOHAN PEHRSON (FP) replik:
          </note>
          <u>
            <seg>
              Herr talman! Jag känner att jag har kommit en bit ifrån larmbågarna
              i Örebro tingsrätt. Nu befinner jag mig hos urbefolkningen i Australien.
              Det är så Sverigedemokraterna fungerar.
            </seg>
          </u>
          <u>
            <seg>
              Om det var så att jag var medlem i Sverigedemokraterna och höll
              på med er rättspolitik en mycket sjuk tanke skulle jag hävda att
              de 97 miljoner som det kostar att sätta upp larmbågar i varenda
              domstol skulle jag använda på ett annat sätt. Oavsett var du tar
              pengarna ifrån och oavsett vad du gör tycker jag att det går att
              använda pengarna mer effektivt om det finns begränsningar. Det
              är det jag säger till Kent Ekeroth och Sverigedemokraterna. Det
              är därför jag tycker att man måste ha en proportionalitet. Man
              måste se på annat som görs för att öka säkerheten i domstolarna
              och minska påverkan.
            </seg>
          </u>
          <u>
            <seg>
              Det är lite konstigt här. Vilket fel gjorde de svenskar som flydde
              för att vi käkade bark i Sverige? Vilket fel gjorde de när de
              reste från vårt land för att söka framtid och möjligheter i Amerika
              i det här fallet?
            </seg>
          </u>
          <note type="speaker">
            (KENT EKEROTH (SD):
          </note>
          <note>
            Fråga indianerna!)
          </note>
          <u>
            <seg>
              Jag har mycket svårt att se detta. Jag har svårt att se att det
              var svenskarna som utplånade indianerna. Men det är med den retoriken
              som Sverigedemokraterna jobbar, mina vänner. Jag vill varna er.
              Hade Kent Ekeroth funnits på hedenhös tid hade vi suttit kvar
              i grottorna.
            </seg>
          </u>
          <note type="speaker">
            Anf. 90 JOHAN LINANDER (C):
          </note>
          <u>
            <seg>
              Herr talman! Jag tänker lämna hedenhös för en stund och tala
              om ökad säkerhet i domstolarna. Det är faktiskt det vi ska fatta
              beslut om här i dag.
            </seg>
          </u>
          <u>
            <seg>
              Det är grundläggande i ett rättssamhälle att det finns en säkerhet
              i våra domstolar. De som kommer dit som målsägande eller vittne,
              och det gäller även domare och nämndemän och i vissa fall även
              den tilltalade, ska kunna känna sig trygga när de är där eftersom
              dessa personer måste befinna sig i en domstol.
            </seg>
          </u>
          <u>
            <seg>
              Vi har pratat mycket här i dag om övergrepp i rättssak. Man ska
              dock komma ihåg att övergrepp i rättssak inte huvudsakligen sker
              i våra domstolar. När vi talar om säkerheten i domstolar är det
              bara en liten del av det som behöver göras för att de här personerna,
              målsägande, vittnen med flera, ska kunna känna sig trygga. De
              allra flesta övergrepp i rättssak sker någon helt annanstans i
              vårt samhälle. Man blir kanske hotad utanför porten när man är
              på väg hem, när man går till skolan eller någon annanstans för
              att man inte ska vittna eller säga vad man har sett.
            </seg>
          </u>
          <u>
            <seg>
              Det är grundläggande att vi har ett tryggt rättsväsen för att
              människor ska våga berätta och för att vi också ska kunna döma
              dem som är skyldiga.
            </seg>
          </u>
          <u>
            <seg>
              I den här debatten har det också kommit upp ett antal förslag
              och de finns även i betänkandet om att i stället för att göra
              som vi nu har gjort, där vi ökar möjligheten till tillfälliga
              kontroller med larmbågar med mera, ska vi införa en permanent
              kontroll i samtliga domstolar. Jag tänker nämna tre skäl till
              varför det inte är ett bra förslag.
            </seg>
          </u>
          <u>
            <seg>
              För det första är det mycket dyrt, precis som Johan Pehrson var
              inne på. Finansutskottet har nämnt en siffra som var på drygt
              100 miljoner kronor. Jag är alldeles övertygad om att skulle kravet
              att vi ska ha permanenta säkerhetskontroller ställas på Domstolsverket
              skulle kraven på att lägga ned de små tingsrätterna komma som
              ett brev på posten. Även om Socialdemokraterna under justitieminister
              Thomas Bodström hann lägga ned hälften av alla landets tingsrätter
              finns det fortfarande en del mindre tingsrätter kvar. Där finns
              ofta ett utrymmesproblem. Skulle vi kräva att det ska vara permanenta
              säkerhetskontroller i alla domstolar skulle det skapa problem,
              och vi skulle nog ganska snart få se att det kom krav från Domstolsverket
              på att lägga ned de mindre tingsrätterna. Det har kommit förut.
            </seg>
          </u>
          <u>
            <seg>
              Det andra skälet som jag vill ta upp är att det faktiskt inte
              behövs. Det är klart att det ska vara säkerhetskontroller när
              vi har säkerhetsmål i Stockholms tingsrätt, i Malmö eller någon
              annanstans. Då finns det verkligen ett behov av att kolla alla
              personer som kommer in, men vid de allra flesta tingsrätter och
              vid de allra flesta förhandlingar kommer inte några fler än målsägande,
              något vittne, domaren och den tilltalade. Ett målsägarbiträde
              och åklagaren befinner sig förmodligen där också. Men det är inte
              några åhörarmassor som strömmar in i våra tingsrätter för att
              sitta och lyssna på normala rättegångar. Det är en helt felaktig
              bild av hur en normal svensk rättegång ser ut. Det behövs faktiskt
              inte en permanent säkerhetskontroll i varenda tingsrätt eller
              varenda domstol i det här landet.
            </seg>
          </u>
          <u>
            <seg>
              Det tredje skälet som jag skulle vilja ta upp är de krav som
              finns i regeringsformen och även i Europakonventionen om att vi
              ska ha offentlighet kring domstolsförhandlingarna. Det ska finnas
              en informationsfrihet och ett skydd mot kroppsvisitation. Att
              gå igenom en säkerhetskontroll är en typ av kroppsvisitation,
              och det kan vi inte besluta om hur som helst. Det finns ett skydd
              mot kroppsvisitation. Detta har också Lagrådet påpekat vid tidigare
              tillfällen. Jag är helt övertygad om att Lagrådet skulle ha ett
              och annat att säga om vi skulle säga att nu ska vi ha permanenta
              säkerhetskontroller.
            </seg>
          </u>
          <u>
            <seg>
              Dessutom måste vi fråga oss om vi vill ha domstolar där alla
              människor kontrolleras. Tyvärr behövs det i vissa domstolar vid
              vissa förhandlingar. Då ska definitivt varenda person som vill
              in och lyssna kontrolleras. Men det finns också helt andra rättegångar,
              som jag var inne på tidigare, där det inte finns något behov av
              att kontrollera. Om vi rent reflexmässigt säger att det ska vara
              fler metallbågar, fler kontroller och kroppsvisitationer är vi
              ute på en farlig väg. Vi måste också värna öppenheten i vårt samhälle.
              Ett samhälle mår bra av öppenhet och transparens. Det talade vi
              om i går också när vi pratade om mutlagstiftningen.
            </seg>
          </u>
          <u>
            <seg>
              Herr talman! Till slut vill jag ta upp en liten sak som Mattias
              Jonsson från Socialdemokraterna nämnde tidigare. Det var ett långsökt
              resonemang om att alliansregeringens politik har skapat fler hot
              i våra domstolar. Man kan göra den reflexionen att dagens svenska
              arbetslöshet i en djup europeisk lågkonjunktur ligger ungefär
              på samma nivå som den gjorde under den socialdemokratiska regeringen
              när vi hade högkonjunktur.
            </seg>
          </u>
          <u>
            <seg>
              Ändå skulle jag vilja säga att Mattias Jonsson på ett sätt skulle
              kunna ha rätt i att vår politik kan ha gjort att hoten i domstolar
              har ökat. Våra stora satsningar på att bekämpa grov organiserad
              brottslighet har nämligen gjort att det i dag är bra många fler
              från kriminella gäng som kan åtalas och dömas. Tyvärr innebär
              det i sin tur också en ökad risk för hot och våld mot rättsväsendets
              representanter. Lösningen på det är dock inte att sluta jaga de
              grovt kriminella gängmedlemmarna. Vi ska tvärtom jaga dem ännu
              mer.
            </seg>
          </u>
          <u>
            <seg>
              Med detta, herr talman, vill jag yrka bifall till förslaget i
              betänkandet och avslag på reservationerna.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            7 § Gymnasieskolan
          </note>
          <note>
            Föredrogs
          </note>
          <note type="speaker">
            Anf. 91 CAROLINE HELMERSSON OLSSON (S):
          </note>
          <u>
            <seg>
              Herr talman! Jag tycker att det vore bra och viktigt om vi kom
              överens mellan partierna om skolpolitiken. Jag tror på att varje
              barn och ungdom i det här landet skulle tjäna på om vi kom överens
              om att vi måste ha högre ambitioner och att vi måste se till att
              höja kunskapsresultaten, minska avhoppen och öka likvärdigheten.
              Jag tror också att vi på så sätt skulle få allmänhetens förtroende
              så att man litar på att i den svenska skolan kommer alla elever
              och studenter att kunna nå hundra procent av sin förmåga.
            </seg>
          </u>
          <u>
            <seg>
              I dagens debatt om gymnasieskolan vill jag därför först lyfta
              upp två saker som vi faktiskt är överens om. Ett enigt utskott
              bifaller vårt yrkande om att regeringen bör vidta de åtgärder
              som behövs för att förbättra studie- och yrkesvägledningen. Med
              dagens många valmöjligheter behöver eleverna god information om
              vilka vidare studie- och karriärmöjligheter olika studieval ger.
              I dagens uppdelade gymnasieskola, där eleverna som går ett yrkesprogram
              måste använda sitt individuella val eller läsa ett utökat program
              för att nå grundläggande behörighet, är det särskilt viktigt att
              man får information om detta helst innan men senast i årskurs
              1.
            </seg>
          </u>
          <u>
            <seg>
              Den andra saken vi är överens om handlar om den nya betygsskalan
              och antagningen till högre utbildning. När man byter betygsskala
              är det viktigt att övergången blir rättvis så att alla ungdomar
              som börjar i den nya gymnasieskolan har samma chans som äldre
              ungdomar att komma in på den utbildning de drömmer om. Därför
              har vi föreslagit att det ska bli rättvisa övergångsregler. Visserligen
              har utskottsmajoriteten avslagit vårt yrkande i det här betänkandet,
              men vi är överens med regeringen. Det är en bra början.
            </seg>
          </u>
          <u>
            <seg>
              Herr talman! Utbildning är nyckeln till framtidens jobb och konkurrenskraft
              men också till människors frihet att forma sina liv. Ska vi möta
              utmaningarna som ett modernt land måste vi investera i utbildning
              här och nu.
            </seg>
          </u>
          <u>
            <seg>
              I dag krävs en gymnasieutbildning för att få ett jobb och för
              att klara sig i ett alltmer komplext och kunskapsintensivt samhälle.
              Statistiken visar entydigt att personer som inte slutför gymnasiestudierna
              löper större risk att långvarigt hamna utanför arbetsmarknaden.
            </seg>
          </u>
          <u>
            <seg>
              Vi har en hög ungdomsarbetslöshet i Sverige samtidigt som vi
              har branscher som inte hittar utbildad arbetskraft. Det leder
              till slutsatsen att vi måste göra allt vi kan för att ungdomar
              ska komma in på gymnasiet och också slutföra sina studier. I det
              sammanhanget blir det helt obegripligt att regeringen sparar 675
              miljoner på gymnasieskolan bara i år. Det motsvarar nästan 1 400
              lärartjänster eller 808 kronor mer i månaden i lönekuvertet om
              man så vill.
            </seg>
          </u>
          <u>
            <seg>
              Regeringens argument för att spara dessa pengar redan år ett
              i genomförandet av gymnasiereformen håller inte. När jag är ute
              på besök på gymnasieskolorna vittnar många rektorer om att det
              är tvärtom. Man bedriver faktiskt undervisning i två olika system
              just nu.
            </seg>
          </u>
          <u>
            <seg>
              Gymnasiet är en viktig nyckel till framtiden som vi behöver stärka
              och modernisera. Vi måste rusta våra ungdomar för framtiden, öka
              likvärdigheten och se till att det inte har så stor betydelse
              var du kommer ifrån eller vilka föräldrar du valt.
            </seg>
          </u>
          <u>
            <seg>
              Jag tror faktiskt att alla kan bli akademiker. Med rätt förutsättningar
              går det. Om vi inte tror och förväntar oss det utan gör på något
              annat sätt och sorterar in människor i olika fack riskerar vi
              att missa många talanger. Jag vill i det sammanhanget nämna en
              positiv sak: Högskolan i Gävle som nu startar landets första högskoleutbildning
              för personer med utvecklingsstörning. Det är jätteroligt!
            </seg>
          </u>
          <u>
            <seg>
              Däremot tror jag inte att alla vill bli akademiker. Det vore
              inte ens önskvärt. Det finns ett stort behov av utbildad arbetskraft
              bland annat inom äldreomsorgen världens bästa jobb, jag lovar
              er. Det finns också brist inom industrin och hantverksområdet.
              Vi skulle behöva betydligt fler som söker sig till de utbildningarna
              nu.
            </seg>
          </u>
          <u>
            <seg>
              I stället ser vi ett kraftigt ras. Ungdomar söker sig i stället
              till högskoleförberedande program då de förmodligen vill ha alla
              dörrar öppna för framtiden. Men ser det ut så i morgon för de
              olika branscherna och för de olika individerna? Det vet varken
              vi eller de, och därför måste gymnasieskolan ge bästa möjliga
              förutsättningar för både arbete och fortsatta studier, både nu
              och senare i livet.
            </seg>
          </u>
          <u>
            <seg>
              Jag tror inte heller på det där med handens eller hjärnans kompetens
              som det brukar talas om ibland. Det finns inga sådana människor,
              och det finns inte heller sådana jobb. Det är både och och lite
              till.
            </seg>
          </u>
          <u>
            <seg>
              Jag vill yrka bifall till vår reservation 5 om högskolebehörigheten.
            </seg>
          </u>
          <u>
            <seg>
              Herr talman! Vi brukar kritisera utbildningsministern för att
              mer titta bakåt än att se framtiden. Det är visserligen sant,
              men jag kan avslöja att jag gör så själv ibland, inte för att
              hitta lösningarna men för att se på historien och lära för framtiden.
            </seg>
          </u>
          <u>
            <seg>
              Min pappa gick i Vadsbro skola i sex år. Han har berättat för
              mig att han inte fick vara med på alla lektioner. Det var så att
              magisterns potatisland och bikupor skulle skötas. När jag frågade
              varför det var just han som skulle göra det svarade han: Jag vet
              inte. Men det var nog så att statarungar var statarungar, och
              prästens och storbondens ungar var någonting annat.
            </seg>
          </u>
          <u>
            <seg>
              Farsan fick sedan gå ett år till i skolan, men det där med realen
              var det aldrig tal om. Dels fattades det kunskaper efter timmarna
              i potatislandet, men sedan behövde farfar också ha in pengar till
              familjen så han fick börja som dräng, farsan.
            </seg>
          </u>
          <u>
            <seg>
              Sedan dess har vi verkligen gjort en resa i det här landet. Vi
              bestämde oss för en skola som skulle kompensera de fattiga ungarnas
              hemförhållanden så att vi till och med kunde skicka statarungarna
              till universiteten.
            </seg>
          </u>
          <u>
            <seg>
              Varför berättar jag det här? Jo, jag tycker att det är viktigt
              att påminna sig om att det inte är så himla länge sedan som förväntningar
              och förutsättningar spelade en väldigt stor roll. Faktum är att
              jag är rädd för att vi går bakåt i stället för att fortsätta att
              utveckla Sverige till en modern kunskapsnation. Det är det vi
              ska göra.
            </seg>
          </u>
          <u>
            <seg>
              Jag ser att tiden går, men jag måste bara nämna en sak till,
              och det är de olika behörighetskraven för att komma in på de högskole-
              eller de yrkesförberedande programmen. Det handlar om tolv respektive
              åtta ämnen. Det ger en stark signal till både elever och föräldrar
              om vilken ambitionsnivå olika elever ska lägga sig på och vilka
              förväntningar man har på sig, vilket i förlängningen påverkar
              deras yrkesval. Att dra en gräns häremellan är inte bra och det
              är inte befogat. Det borde vara lika.
            </seg>
          </u>
          <u>
            <seg>
              Jag vill också yrka bifall till vår reservation om behörigheten
              till de nationella programmen.
            </seg>
          </u>
          <note type="speaker">
            Anf. 92 JABAR AMIN (MP):
          </note>
          <u>
            <seg>
              Herr talman! En del av debatten om gymnasieskolan handlar om
              de alltför många avhoppen. Alldeles för många unga lämnar i dag
              tonåren utan en fullständig gymnasieutbildning. Andelen som fem
              år efter det att de har börjat gymnasiet fortfarande inte har
              slutbetyg har varit konstant under de senaste åren. Var fjärde
              elev saknar slutbetyg. Den här regeringen har inte lyckats att
              ändra på detta, trots hög svansföring.
            </seg>
          </u>
          <u>
            <seg>
              En termin efter det att den nya gymnasieskolan trätt i kraft
              kunde vi läsa om förslaget att införa en ett- eller tvåårig yrkesutbildning
              med möjlighet att välja bort alla de teoretiska ämnena. Regeringens
              förslag för att få fler unga att ta sig igenom gymnasieskolan
              är att förkorta och förenkla utbildningarna i stället för att
              garantera skolorna och eleverna de resurser och det stöd som de
              behöver. Som nämndes även av Caroline Helmersson Olsson tidigare
              i hennes anförande skar regeringen 700 miljoner på gymnasieskolan
              för 2012, och nya nedskärningar väntar de kommande åren. Det är
              definitivt fel väg att gå. Även om mer resurser inte löser alla
              skolans utmaningar skapar brist på resurser svåra hinder för skolan
              att möta varje elev och ge eleverna de verktyg som behövs för
              att klara av skolan.
            </seg>
          </u>
          <u>
            <seg>
              Herr talman! Regeringens eget recept för att minska avhoppen,
              förutom nedskärningarna förstås, har varit dess lärlings- och
              yrkesprogram. Men varken yrkesprogrammen eller lärlingsutbildningarna
              i gymnasiet har blivit den succé som regeringen har hoppats på.
              Lärlingsförsöket instiftades 2008 med ambitionen att fler elever
              skulle lämna skolan med en fullständig utbildning. Tre år senare
              blev försöket med lärlingsutbildning permanent, innan ens en första
              ordentlig utvärdering hade gjorts.
            </seg>
          </u>
          <u>
            <seg>
              Skolverket visar nu att redan under det första studieåret hade
              var fjärde elev slutat, och endast 44 procent av eleverna i den
              första kullen fick ett slutbetyg efter tre års studier. Det är
              inte något bra betyg för en utbildningsreform som instiftades
              för att lösa just problemen med avhoppen. Det är rent av ett bottenbetyg
              för regeringen.
            </seg>
          </u>
          <u>
            <seg>
              När regeringen 2011 lade fram sitt förslag om en permanent lärlingsutbildning
              var flera remissinstanser oroliga för att det skulle bli svårt
              att kvalitetssäkra den arbetsplatsförlagda delen av utbildningen.
              Krav på bland annat handledarutbildning för de företag som tog
              emot lärlingar avvisades då av regeringen.
            </seg>
          </u>
          <u>
            <seg>
              Vi i Miljöpartiet var noga med att poängtera att kvaliteten på
              den arbetsplatsförlagda delen av utbildningen måste garanteras.
              Handledarens kompetens var för vår del helt central, därför att
              den elev som går på ett yrkesprogram eller en lärlingsutbildning
              är elev även under den del av utbildningen som är arbetsplatsförlagd.
              De rättigheter som eleven har i skollagen har eleven lika stor
              rätt till även på arbetsplatsen. Därför behöver skolorna säkerställa
              att handledarna genomgår en obligatorisk handledarutbildning för
              att sedan vara ansvariga för elever som genomgår gymnasial lärlingsutbildning.
            </seg>
          </u>
          <u>
            <seg>
              Herr talman! Gymnasieskolans yrkesprogram och lärlingsutbildning
              är i grunden bra inslag i det svenska skolväsendet. Det är självklart
              bra om en tätare samverkan mellan arbetsliv och skola kan främjas
              och fler unga människor kan gå från skolan ut i arbetslivet tillräckligt
              förberedda och rustade med rätt kompetens. Slarvigt genomförda
              reformer riskerar däremot att försämra snarare än förbättra relationen
              och kopplingen mellan arbetslivet och skolan. Utbildningsvägarna
              får aldrig vara återvändsgränder och leda till stängda dörrar.
            </seg>
          </u>
          <u>
            <seg>
              Vägen till arbetslivet och karriären är inte spikrak för de flesta.
              Yrken som sjuksköterska, förskollärare, lantmätare, skogsmästare
              har tidigare haft en yrkesbas bland dem som först gått yrkesförberedande
              program och sedan varit yrkesverksamma innan de började med sina
              högskolestudier. Undersköterskor har kunnat bli sjuksköterskor,
              barnskötare har kunnat bli förskollärare och skogsarbetare har
              kunnat bli skogsmästare. Den naturliga vidareutbildningen och
              karriärmöjligheten är nu på väg att försvinna eftersom behörigheten
              att läsa vidare inte längre är självklar i regeringens nya gymnasieskola.
            </seg>
          </u>
          <u>
            <seg>
              För att motverka att dörren helt stängs för elever på yrkesprogrammen
              har till exempel Landsbygdsdepartementet avsatt resurser för ett
              skogligt basår. Genom att gymnasister från andra program kan läsa
              skogliga ämnen under ett år ska de kunna bli behöriga till skogsmästarprogrammet.
              Det regeringen tar bort från den ena delen får en annan myndighet
              anstränga sig för att återskapa. Ni hör själva hur tokigt det
              låter.
            </seg>
          </u>
          <u>
            <seg>
              De senaste tre åren har antalet sökande till gymnasiernas yrkesprogram
              minskat med 25 procent. Särskilt drabbade är industri- och handelsprogrammen
              som sett att sökandeantalet minskat med över 40 procent. Svensk
              industribas hotas därmed likaväl som en stor grupp unga som bara
              hamnar allt längre från arbetsmarknaden.
            </seg>
          </u>
          <u>
            <seg>
              Om vi vill ha hög kvalitet i gymnasieskolan måste det vara enkelt
              för den byggelev som vill gå vidare och bli byggingenjör att göra
              det eller för den elev från industritekniska programmet som vill
              läsa till maskiningenjör att göra det. När den dörren stängs flyr
              också eleverna dessa utbildningar. Vi i Miljöpartiet är de första
              att beklaga detta.
            </seg>
          </u>
          <u>
            <seg>
              Herr talman! Miljöpartiet har flera viktiga motioner i betänkandet
              om gymnasieskolan, men för att inte förlänga debatten väljer jag
              att inte nämna alla våra förslag här. Vi står givetvis bakom dem,
              men för tids vinnande yrkar jag härmed bifall till enbart reservationerna
              5, 7, 8, 9 och 13.
            </seg>
          </u>
          <note type="speaker">
            Anf. 93 RICHARD JOMSHOF (SD):
          </note>
          <u>
            <seg>
              Herr talman! Jag har tidigare konstaterat att andelen elever
              som lämnar grundskolan med ofullständiga betyg har blivit allt
              fler. Enligt Skolinspektionen 2009 är det dessutom så att hälften
              av gymnasieeleverna inte når godkänt i alla kurser. Så många som
              en tredjedel når inte tillräckliga resultat för att studera vidare
              på högskolan.
            </seg>
          </u>
          <u>
            <seg>
              Många ungdomar väljer att hoppa av skolan i förtid. Det är klart
              att det är en mycket allvarlig situation. Det sätter stor press
              på gymnasieskolan. Det sätter stor press på hela skolsystemet,
              men framför allt väldigt stor press på samhället.
            </seg>
          </u>
          <u>
            <seg>
              Jag tror att de flesta av oss vet att vi inte behöver gå speciellt
              långt tillbaka i tiden, några årtionden, för att hamna i en tid
              då möjligheten att etablera sig på arbetsmarknaden var helt annorlunda
              än den är i dag. Man kunde hoppa av skolan i förtid. Man kunde
              ändå få ett jobb, och man kunde ändå hitta sin plats i arbetslivet.
              Det är klart att det blir betydligt lättare då. Så är det inte
              i dag. Vi vet att konkurrensen på arbetsmarknaden är stor, har
              ökat och att det krävs en genomförd gymnasieutbildning för att
              kunna erhålla ett arbete med några få undantag.
            </seg>
          </u>
          <u>
            <seg>
              Vi befinner oss i en situation då andelen ungdomar som inte genomför
              sin gymnasieutbildning ökar. Jag menar att man inte behöver vara
              någon sorts raketforskare för att inse att situationen är allvarlig
              och kräver åtgärder. Jag har sagt detta tidigare, och jag säger
              det igen det blir mycket upprepningar ibland: Jag och Sverigedemokraterna
              är positiva till den genomförda gymnasiereformen. Jag tycker att
              det är bra med en tydlig uppdelning mellan yrkesprogram och högskoleförberedande
              program.
            </seg>
          </u>
          <u>
            <seg>
              Vi måste säkerställa att våra ungdomar tar sig igenom gymnasieskolan,
              annars kommer de aldrig att få en grund att stå på. Det är en
              rättighet som också ska gälla dem som inte kan eller vill bli
              akademiker. Annars är jag helt säker på att ungdomsarbetslösheten
              och utanförskapet kommer att växa än mer. Om vi ska säkerställa
              att alla ungdomar tar sig igenom gymnasieskolan innebär det inte
              att alla måste ta exakt samma väg. Då är vi helt fel ute. Jag
              menar att det spelar ingen roll hur mycket man beklagar sig på
              den rödgröna sidan. Verkligheten är att många ungdomar inte vill
              studera vidare efter gymnasieskolan. De har efterlyst en yrkesinriktad
              gymnasieutbildning, en utbildning som ger dem jobb när gymnasieskolan
              är avklarad. Därför är det helt logiskt att man delar upp gymnasieskolan
              som i dag, det vill säga att det finns två vägar.
            </seg>
          </u>
          <u>
            <seg>
              Jag menar också att ungdomsarbetslösheten till viss del beror
              på en sorts överteoretisering som tidigare har skett av gymnasieskolans
              olika program. Idén om att alla ska ges högskolebehörighet har
              varit en katastrof för både ungdomarna och arbetsmarknaden.
            </seg>
          </u>
          <u>
            <seg>
              Vi ser resultaten i dag. Ungdomar på yrkesprogrammen har under
              lång tid fått undermålig undervisning med alltför få inslag av
              praktik och alltför mycket teori i sina praktiskt inriktade program.
            </seg>
          </u>
          <u>
            <seg>
              Nu har regeringen genomfört några, som jag ser det, välbehövliga
              förbättringar. Visionen om att alla elever ska vara exakt likadana,
              att alla elever helst ska bli akademiker, har frångåtts. Än en
              gång: Alla kan inte och alla vill inte bli akademiker, lika lite
              som att alla kan eller vill bli hantverkare eller hundrameterslöpare
              för den delen.
            </seg>
          </u>
          <u>
            <seg>
              Det finns dock fortfarande mycket att önska. Tyvärr har många
              gymnasieskolor svårt att hitta praktikplatser till elever på yrkesprogrammen.
              Matchningen mellan utbildning och näringsliv är långt ifrån perfekt.
              Kanske är det nödvändigt med en översyn av yrkesprogrammen för
              att försäkra oss om att utbildningarna motsvarar efterfrågan och
              så att utbildningarna också leder till jobb. Jag menar dock att
              det inte bara är yrkesprogrammen som behöver ses över. Även på
              de högskoleförberedande programmen kan det göras förbättringar.
              Ett förslag som kommer från Socialdemokraterna som jag tycker
              är bra gäller att elever som har lätt för sig i skolan och som
              snabbt tillägnar sig kunskap ska ges möjlighet att läsa enskilda
              ämnen på högskolenivå. Det är ett bra förslag.
            </seg>
          </u>
          <u>
            <seg>
              Herr talman! Ett system med tydligare uppdelning mellan dels
              yrkesinriktade, dels studieförberedande program kräver naturligtvis
              att man senare i livet kan ångra sig. En person som har valt ett
              yrkesprogram måste naturligtvis få möjlighet att läsa in de ämnen
              som eventuellt saknas för att kunna sadla om och läsa vidare.
              Annars ser jag problem med reformen. Då krävs till exempel ett
              väl utbyggt komvux. Det är bland annat därför som Sverigedemokraterna
              har valt att skjuta till medel. I vårt fall handlar det om ungefär
              9 000 extra platser på komvux.
            </seg>
          </u>
          <u>
            <seg>
              Det här kräver också en bra studievägledning. Det är inte så
              lätt att göra bra och genomtänkta val som tonåring. Då krävs att
              man får den hjälp man behöver för att göra de valen, även om man
              senare ångrar sig vilket jag i och för sig tror att de flesta
              någon gång gör. Det är samma sak där. Vi har valt att tillföra
              medel till studievägledning i hela utbildningskedjan, det vill
              säga grundskola, gymnasieskola och komvux.
            </seg>
          </u>
          <u>
            <seg>
              Problemet med gymnasiereformen är inte gymnasiereformen som sådan
              utan snarare att den är underfinansierad. Jag beklagar det. När
              man nu gör något som är så pass bra vore det beklagligt om reformen
              till viss del fallerar på grund av glädjekalkyler. Jag hoppas
              verkligen att man kan tillföra de medel som saknas. Jag tror på
              reformen. Det är bra jobbat, även om det fortfarande finns saker
              som kan förbättras.
            </seg>
          </u>
          <u>
            <seg>
              Jag vill yrka bifall till följande reservationer de är inte så
              många den här gången, bara fem: 3, 18, 19, 20 och 21.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            8 § Beslut om ärenden som slutdebatterats den 23 maj
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 6
          </note>
          <note>
            Övriga punkter
          </note>
          <note>
            9 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            10 § (forts. från 7 §) Gymnasieskolan (forts. UbU15)
          </note>
          <note type="speaker">
            Anf. 94 ROSSANA DINAMARCA (V):
          </note>
          <u>
            <seg>
              Fru talman! Vad ska jag bli när jag blir stor? Den frågan har
              vi nog alla funderat över inte bara som små utan säkert också
              som vuxna.
            </seg>
          </u>
          <u>
            <seg>
              När jag gick på mellanstadiet drömde jag om att bli läkare. När
              jag gick på högstadiet ville jag bli journalist. När jag läste
              upp mina betyg på komvux var det för att komma in på lärarutbildningen.
              Min mamma jobbade på Saab i 36 år innan Saab gick i konkurs. Nu
              ska hon börja på en omvårdnadsutbildning. Saker och ting händer
              i livet. Därför är det viktigt med en utbildningspolitik som håller
              dörrar öppna och erbjuder flera möjligheter.
            </seg>
          </u>
          <u>
            <seg>
              Med den borgerliga regeringen har utbildningspolitiken tagit
              en annan riktning. Man tvingas att redan som elvaåring staka ut
              sin väg. Vi vet att ingen elvaåring klarar att göra detta på egen
              hand. Elever som har välutbildade och välbeställda föräldrar är
              de som kommer att ha fördelar, något vi ser resultat av redan
              i dag. Den grundläggande tanken om en likvärdig skola för alla
              är som bortblåst. I stället har högeralliansen en elitistisk och
              trångsynt politik som innebär ökad sortering och utslagning.
            </seg>
          </u>
          <u>
            <seg>
              Den nya gymnasieskolan är ett stort steg tillbaka. Man tar ingen
              hänsyn till den omvärld vi befinner oss i. I dag finns det helt
              andra krav från arbetslivet, och det finns framför allt helt andra
              krav från eleverna när det gäller hur deras liv och framtid ska
              forma sig. Med sin fyrkantiga och föråldrade samhällssyn skapar
              högerregeringen en gymnasieskola som inte är anpassad till vare
              sig samhällets eller elevernas behov av kunskaper och färdigheter.
            </seg>
          </u>
          <u>
            <seg>
              Vänsterpartiet anser att fler elever måste få möjlighet att nå
              målen i gymnasieskolan. Såväl grund- som gymnasieskolan måste
              ta ett större ansvar för elevernas lärande. Regeringen lägger
              däremot hela ansvaret för måluppfyllelsen på eleverna själva genom
              att höja behörighetskraven till gymnasieskolans högskoleförberedande
              program utan att erbjuda eleverna mer och bättre hjälp. De nya
              behörighetsreglerna kommer inte att leda till att eleverna får
              bättre kunskaper eller att fler elever når målen. Däremot ökar
              sorteringen och utslagningen.
            </seg>
          </u>
          <u>
            <seg>
              Vänsterpartiet anser att det går att ställa höga krav om eleverna
              får tillräckliga förutsättningar. Vi vill hålla fast vid ambitionen
              att ge alla elever i gymnasieskolan så goda kunskaper som möjligt
              och anser därför att alla nationella program ska ge grundläggande
              högskolebehörighet. Alla vill inte bli akademiker och kommer inte
              heller att bli det, men varför ska man tvingas bestämma det redan
              vid 15 års ålder? Att få behörighet att studera vid högskola innebär
              inget tvång. Det innebär en möjlighet för människor att välja
              själva. Regeringen vill inte ge alla gymnasieelever den möjligheten
              utan vill sortera eleverna så tidigt som möjligt och bevara akademin
              åt eliten.
            </seg>
          </u>
          <u>
            <seg>
              Regeringen säger sig vilja uppvärdera yrkesutbildningarna, men
              i själva verket visar man stort förakt för de elever som väljer
              ett yrkesinriktat program: De är skoltrötta, vet inte vad de vill
              och ska därför inte behöva bry sina hjärnor med sådant som samhällskunskap
              eller svenska. Trots att den nya gymnasieskolan bara har ett knappt
              läsår på nacken har elevernas signaler varit tydliga. Söktrycket
              på yrkesprogrammen har rasat, för att nu inte tala om lärlingsprogrammen,
              där varannan elev hoppar av på grund av missnöje med kvaliteten.
            </seg>
          </u>
          <u>
            <seg>
              Vänsterpartiet anser att en modern gymnasieskola inte ska dela
              upp elever utifrån den föråldrade principen om de har ett gott
              läshuvud eller inte och därmed tidigt låsa in ungdomar i ett fack.
              Vi arbetar därför för en gymnasieskola som inkluderar alla och
              ger alla samma möjligheter. Därför måste alla program på gymnasieskolan
              ge eleverna förmåga att ta initiativ och lösa såväl teoretiska
              som praktiska problem, att tänka kritiskt, att ifrågasätta etablerade
              sanningar och att kunna arbeta både självständigt och tillsammans
              med andra. Det handlar om kunskaper som är nödvändiga i arbets-
              och samhällslivet, och som en bonus ger de även möjlighet att
              studera vidare. Lösningen är inte att ge gymnasieeleverna sämre
              kunskaper utan mer resurser och fler lärare för att alla ska nå
              de kunskapsmål som redan finns.
            </seg>
          </u>
          <u>
            <seg>
              Enligt statistik från SCB har omkring 60 procent av dagens gymnasieelever
              planer på att börja läsa på högskolan. På omvårdnadsprogrammet
              är det omkring 75 procent av eleverna som har sådana planer. Det
              är endast naturvetenskapsprogrammet som har en högre andel elever
              som tänker läsa vidare. Det innebär att många kanske känner sig
              tvingade att välja ett högskoleförberedande program trots att
              de också är intresserade av ett särskilt yrke. Utifrån den sociala
              struktur som i dag råder på de olika nationella programmen är
              det lätt att konstatera att den sociala snedrekryteringen på högskolan
              kommer att öka med regeringens nya gymnasieskola.
            </seg>
          </u>
          <u>
            <seg>
              Regeringen hänvisar till att man ska ha rätt att läsa in högskolebehörigheten
              inom ramen för ett yrkesprogram, men det är ett betydligt sämre
              alternativ än att gå ett högskoleförberedande program. Elever
              på yrkesprogram måste utnyttja det individuella valet eller ett
              utökat program för att läsa in de poäng som krävs för att få högskolebehörighet.
              Ändå kommer de inte att kunna konkurrera om studieplatser på högskoleutbildningar
              eftersom de inte ges någon möjlighet att läsa kurser som ger meritpoäng.
              De får även mindre utrymme att läsa in den särskilda behörighet
              som krävs för många högskoleutbildningar. Även de som läser in
              högskolebehörighet inom vuxenutbildningen får svårt att konkurrera
              om platser eftersom de hamnar i en särskild kvotgrupp i urvalet
              till högskolan.
            </seg>
          </u>
          <u>
            <seg>
              Varför ska dessa elever behöva gå en omväg och läsa mer? Varför
              inte ge alla rätten till en fullständig gymnasieutbildning?
            </seg>
          </u>
          <u>
            <seg>
              Till skillnad från regeringen anser vi i Vänsterpartiet att kunskap
              är en demokratisk rättighet och därför ska vara till för alla.
              För Vänsterpartiet är allas rätt till kunskap det viktigaste målet
              med utbildningspolitiken. Kunskap ger makt, och en bra skola är
              därför ett led i strävan mot ökad jämlikhet och minskade sociala
              klyftor. Alla ska ha samma möjligheter att skaffa sig kunskap
              och att utvecklas efter sina egna förutsättningar och oavsett
              bakgrund. Skolan spelar en betydande roll för att ge alla en grund
              att stå på och för att ge eleverna de redskap som behövs för att
              utvecklas i skolan men också i resten av livet.
            </seg>
          </u>
          <u>
            <seg>
              Vi vill ha en skola som även i framtiden tillåter eleverna att
              drömma, en skola som hjälper eleverna att förverkliga sina drömmar
              och en skola som tillåter eleverna att göra andra val i livet
              än dem som de drömde om när de var små. Jag vill ha en skola full
              av möjligheter, inte en skola full av hinder. Därför yrkar jag
              bifall till reservation 5.
            </seg>
          </u>
          <u>
            <seg>
              Fru talman! Det går inte att låta bli att i det här sammanhanget
              också ta upp frågan om gymnasieskolornas marknadsföring. I går
              kunde vi i Ekot höra att det läggs betydligt mer pengar än vi
              tror på just marknadsföring. Vd:n för den stiftelse som driver
              Vackstanäs Gymnasiet i Södertälje uttryckte sig på följande sätt:
              Av de pengar man får för att bedriva undervisning lägger man en
              del på marknadsföring.
            </seg>
          </u>
          <u>
            <seg>
              I ljuset av detta är det absurt att elever ska tvingas betala
              för skolmaten, som ju är grundläggande för att man ska orka med
              en hel dag i skolan.
            </seg>
          </u>
          <note type="speaker">
            Anf. 95 OSKAR ÖHOLM (M):
          </note>
          <u>
            <seg>
              Fru talman! I den första delen av debatten kände jag att det
              fanns små tendenser till ett annat tonläge. Det kände jag när
              jag lyssnade inte minst till Caroline Helmersson Olsson, som tog
              upp en del saker som enligt hennes ord var bra med den nya gymnasiereformen
              och som man kunde se positivt på. Jag tyckte att även Jabar Amin
              hade en del formuleringar som tydde på något av ett nytt tonläge.
            </seg>
          </u>
          <u>
            <seg>
              Det man kunde bli bekymrad över då är hur det skulle bli med
              debatten: Det måste ju bli stuns i den. Därför var det skönt att
              Rossana Dinamarca i sedvanlig ordning kom med kraftfulla uttryck
              och kategoriska uttalanden. Det blir säkert en spännande debatt
              även i dag.
            </seg>
          </u>
          <u>
            <seg>
              När man ser på samhället i stort och kanske särskilt på skolan
              är det lätt att man inskränker sig till att titta på ett par saker
              och bestämmer sig för en förklaringsmodell till varför problem
              och bekymmer ser ut som de gör.
            </seg>
          </u>
          <u>
            <seg>
              I skolans värld kanske man ofta fastnar för att det är läraryrkets
              sjunkande status som är problemet. Om man bara löser det löser
              sig allt annat automatiskt. Det kan också vara något annat som
              ordningsproblem eller kommunalisering. Man hittar sina favoritförklaringar
              och pratar bara om det. Jag tror att det är allt detta. Det är
              massor av saker som har skapat den situation som vi ser i dag.
            </seg>
          </u>
          <u>
            <seg>
              Det finns vissa områden där det är relevant att lyfta upp en
              specifik fråga och ta upp den som ett problem. Vi har varit inne
              på det i den här debatten. Med den situation som sedan flera år
              råder i den svenska gymnasieskolan med många människor som har
              lämnat skolan utan de kunskaper de behöver, utan att vara rustade
              för livet, utan att ha rätt förutsättningar att ta sig in på arbetsmarknaden
              blir det väldigt svårt. Om 30 000 elever hoppar av gymnasieskolan
              varje år får det naturligtvis betydelse inte bara för de eleverna
              utan för hela samhället. Att en tredjedel lämnar gymnasieskolan
              utan fullständiga betyg är en av förklaringarna till att det är
              svårt för unga att ta sig in på arbetsmarknaden.
            </seg>
          </u>
          <u>
            <seg>
              Mycket av den statistik vi har sett och det som har hänt på gymnasieskolans
              område manar till eftertanke. Det är inte ett problem bara i skolan
              utan för hela samhället.
            </seg>
          </u>
          <u>
            <seg>
              Vi pratar mycket om alla problem. Det finns mängder av problem.
              Att åtgärda problemen i skolan har varit i fokus under de senaste
              åren. Men man ska inte glömma bort att det finns många elever
              på skolor runt om i Sverige som klarar sig jättebra. De går ut
              med goda betyg. De går på fantastiskt bra skolor med duktiga pedagogiska
              lärare. Det är bra skolor som kan vara fristående eller kommunala
              och som inte har några bekymmer. Dem pratar vi sällan om. Det
              är bra att de klarar sig. Men det är ju naturligt att vi måste
              fokusera på alla dem som inte klarar sig.
            </seg>
          </u>
          <u>
            <seg>
              Vi är nu i slutet av det första läsåret med den nya gymnasieskolan.
              Alla problem är naturligtvis inte lösta. Vi kan inte bocka av
              dem och säga att vi inte har några problem. Vi har fortfarande
              stora utmaningar framför oss. Fortfarande återstår mycket av uppföljning
              för att vi ska se att det blir som vi har tänkt och att saker
              och ting går i rätt riktning. Det är bra att vi fortsätter att
              diskutera problemen. Det är bra med det gemensamma uttalandet
              i dag om att fortsätta att jobba med studie- och yrkesvägledningen.
            </seg>
          </u>
          <u>
            <seg>
              När det gäller frågan om grundläggande högskolebehörighet har
              det funnits stora missförstånd. Det står i svart på vitt i papperen
              att alla har möjlighet att få sådan behörighet medan man läser
              eller efteråt, ändå har det spritts en uppfattning om att det
              inte är sant. Bara det är ett skäl att jobba ännu mer med studie-
              och yrkesvägledning, så det är bra att vi är överens om det.
            </seg>
          </u>
          <u>
            <seg>
              Fru talman! Som vi ser det har vi sammanfattningsvis fått en
              mer verklighetsanpassad skola. Vi tar elevernas önskemål på allvar
              och ser till de behov som finns i samhället. Vi har nya program,
              vi har mer fokus på kunskap, vi har nya strukturer och nya ämnen
              allt är mer anpassat efter vår tid, tycker jag. Det är en verklighetsbaserad
              gymnasieskola på det sättet att vi lyssnar på vad elever vill
              ha och är intresserade av. En del i det är yrkesprogram som är
              värda namnet. Det är yrkesprogram som inte bara heter något med
              yrkes- i titeln utan också innebär en utbildning till ett yrke
              och en yrkesexamen. Det kan låta som självklarheter, men bara
              att få till det har varit en resa. I samarbete med programråden
              säkerställs att den yrkeskunskap man får med sig är relevant.
              Allt detta är oerhört viktigt och centralt. Vi har också de högskoleförberedande
              programmen för dem som vill gå den vägen.
            </seg>
          </u>
          <u>
            <seg>
              Vi får en gymnasieskola som förhoppningsvis blir mer anpassad
              till eleverna, som rustar för framtiden och svarar mot vår tids
              utmaningar. Det innebär högre krav, högre förväntningar och mer
              fokus på kunskap. Det är alldeles utmärkt.
            </seg>
          </u>
          <u>
            <seg>
              Till detta ska vi lägga allt annat som händer på skolans område,
              alla andra stora reformer och satsningar som görs just nu. Vi
              har det som sker på grundskolans område med mer av uppföljning,
              mer möjlighet att få hjälp om man hamnar efter, nationella prov,
              nya kurs- och läroplaner och betygssystem. Det görs många stora
              förändringar just nu. Vi har inte minst den stora satsningen på
              lärare som har pågått i flera år och som fortsätter.
            </seg>
          </u>
          <u>
            <seg>
              Det är en politik som uppvärderar skolan och stärker dem som
              jobbar i skolan, och det är en politik som tar grunduppgiften
              på allvar, det vill säga att skolan ska rusta oss för livet.
            </seg>
          </u>
          <u>
            <seg>
              Den som sitter här på läktaren och den som lyssnar på debatten
              kanske tänker att det här är väl något som alla är överens om.
              Det är klart att man tycker att skolan ska rusta för livet, att
              skolan ska ge kunskap och att skolan har stor betydelse. Det är
              väl ingen som inte tycker det. Nej, så kan det tyckas. I högtidstalen
              är ju alla överens om de målsättningarna. Därför är det viktigt
              att titta på vilken konkret politik som föreslås. Därför är de
              här debatterna bra. De blir väldigt avslöjande.
            </seg>
          </u>
          <u>
            <seg>
              När politik är som bäst försöker vi diskutera och hitta vilka
              samhällsproblem som finns och vad som är verkliga problem i människors
              vardag i det här fallet i skolan. Sedan levererar partier och
              politiker lösningar och väljarna får ta ställning.
            </seg>
          </u>
          <u>
            <seg>
              När det gäller gymnasieskolan känns det som om vänstersidan inte
              har sett samma problem som vi. De har inte ens varit överens om
              utmaningarna. Av reservationerna i dagens betänkande verkar det
              som om man fortfarande inte vill se. Hur ska man annars tolka
              att man fortsätter att reservera sig när det gäller till exempel
              behörighetskraven? Vi vet ju att de som har lyckats allra sämst
              och haft det allra tuffast i gymnasieskolan är de som har kommit
              med väldigt dåliga betyg från grundskolan. Man har ändå skickat
              upp dem, man har ändå skickat dem vidare. Vi höjer kraven eftersom
              det kanske är ett bra sätt att se till att eleverna är förberedda
              och klarar sin utbildning. Vad är svaret från oppositionen? Tillbaka
              igen. Lägre krav. Vi ska ha det som det var förut.
            </seg>
          </u>
          <u>
            <seg>
              Vi ser att avhoppen var allra störst på yrkesprogrammen. Vi har
              infört ett system som ger alla möjlighet att läsa grundläggande
              högskolebehörighet under tiden eller efteråt inom ramen för komvux.
              Ändå är det samma svar som tidigare. Därför har jag svårt att
              se att man har förstått problemet.
            </seg>
          </u>
          <u>
            <seg>
              Om man ser den bekymmersamma statistiken och säger att man inte
              vill göra någon förändring utan ha det som det var förut har man
              inte sett problemen.
            </seg>
          </u>
          <u>
            <seg>
              Vi ska fortsätta att följa upp detta. Vi ska rätta till sådant
              som inte fungerar och vi ska vara ödmjuka inför utvecklingen.
              Men vi har tagit oss i rätt riktning, och vi går mot en skola
              som kommer att leverera bättre förslag.
            </seg>
          </u>
          <note>
            Därmed yrkar jag bifall till utskottets förslag i betänkandet.
          </note>
          <note>
            I detta anförande instämde Ulrika Carlsson i Skövde (C) och Yvonne
            Andersson (KD).
          </note>
          <note type="speaker">
            Anf. 96 CAROLINE HELMERSSON OLSSON (S) replik:
          </note>
          <u>
            <seg>
              Fru talman! Det var som vanligt intressant att lyssna på Oskar
              Öholms anförande. Jag kan försäkra Oskar Öholm att vi också ser
              verkligheten, men vi har kanske lite andra lösningar på problemen.
            </seg>
          </u>
          <u>
            <seg>
              Anledningen till att jag begärde replik var att Oskar anförde
              att man har anpassat gymnasieskolan till verkligheten och att
              man lyssnar på eleverna.
            </seg>
          </u>
          <u>
            <seg>
              Det ser ungefär likadant ut över hela landet, men eftersom jag
              vet att Oskar Öholm representerar Örebro har jag tagit reda på
              att det 2010 var ungefär 5050 i valet mellan de yrkes- och studieförberedande
              programmen i Örebro. År 2012 är det endast 28 procent som har
              valt yrkesprogrammen. Om ni lyssnar på eleverna: Vad tycker Oskar
              Öholm att eleverna säger med detta val?
            </seg>
          </u>
          <note type="speaker">
            Anf. 97 OSKAR ÖHOLM (M) replik:
          </note>
          <u>
            <seg>
              Fru talman! I det fallet har de förhoppningsvis valt den utbildning
              som de tror passar bäst. Jag kan hålla med om att det är svårt
              att efter första året se vart det tar vägen. Ser man till tendenserna
              när det gäller intresset för nästa läsår verkar det vara på väg
              att vända.
            </seg>
          </u>
          <u>
            <seg>
              Det är viktigt att slå fast att vår ambition har varit att vi
              ska ha kvalitativa utbildningar på yrkessidan, inte att så många
              som möjligt ska gå där.
            </seg>
          </u>
          <u>
            <seg>
              Som jag sade är det bra att vi är överens om studie- och yrkesvägledningen.
              Se bara på den stora missuppfattningen att man inte kan få grundläggande
              högskolebehörighet.
            </seg>
          </u>
          <u>
            <seg>
              Jag utgår från att Caroline Helmersson Olsson vet att det inte
              stämmer utan att man visst kan få det på dessa utbildningar. Men
              det har varit en bild som har funnits där ute. I detta fall får
              man följa utvecklingen.
            </seg>
          </u>
          <u>
            <seg>
              Tror Caroline Helmersson Olsson, givet hur debatten har varit,
              att man kanske i debatten har spridit dimridåer om vad som faktiskt
              gäller? Det vore intressant att höra. Eller tycker hon att man
              har varit ärlig från oppositionens sida när man har beskrivit
              möjligheterna till grundläggande högskolebehörighet på yrkesprogrammen?
            </seg>
          </u>
          <note type="speaker">
            Anf. 98 CAROLINE HELMERSSON OLSSON (S) replik:
          </note>
          <u>
            <seg>
              Fru talman! Jag tycker ända att jag ganska tydligt sade att det
              går att göra det. Det är bra om vi är öppna och ärliga och kommer
              överens. Det står jag för och det tycker jag verkligen.
            </seg>
          </u>
          <u>
            <seg>
              Naturligtvis påverkar den politiska debatten detta. Men det är
              däremot inte helt klart hur detta ska gå till på alla program.
              Där finns det fortfarande en del saker kvar att göra. Men det
              återkommer jag till i en annan replik.
            </seg>
          </u>
          <u>
            <seg>
              Nu tänkte jag fortsätta på Örebrospåret. Oskar Öholm talade om
              att man ska lyssna på eleverna. Då undrar jag om han också lyssnar
              på vad branschen säger. Just i Örebro har bygg- och anläggningsbranschen
              skrivit till alla elever i årskurs 1 på byggprogrammet. Man rekommenderar
              verkligen eleverna att begära utökad studiekurs. Man säger att
              det i byggbranschen är mycket vanligt att gå vidare från yrkesarbetare,
              till arbetsledare och till platschef. Många byter till och med
              bransch. Det är mycket vanligt just i denna bransch. Man skriver
              också att man tror på ett livslångt lärande.
            </seg>
          </u>
          <u>
            <seg>
              Det är mycket bra att man gör det. Men tycker inte Oskar Öholm
              att det är viktigt att även lyssna på näringslivet som säger samma
              saker som vi, nämligen att det är mycket viktigt att få en grundläggande
              behörighet och i vissa fall även en särskild behörighet under
              sin gymnasietid?
            </seg>
          </u>
          <note type="speaker">
            Anf. 99 OSKAR ÖHOLM (M) replik:
          </note>
          <u>
            <seg>
              Fru talman! Ibland när man för denna typ av diskussion låter
              det som att det tidigare var så att allt som man läste, oavsett
              ämne eller program på gymnasiet, gav behörighet till vilken utbildning
              som helst på högskolan. Så var det inte. Det var många utbildningar
              där man behövde särskild behörighet. Det är inte den grundläggande
              behörigheten som ger eleverna möjligheter till vilken utbildning
              som helst. Det är därför som vi även tidigare har haft en viss
              möjlighet att påverka det, givet vad man har läst.
            </seg>
          </u>
          <u>
            <seg>
              Nu kan man se det som att denna valfrihet är något större. Man
              får själv avgöra om man tror att man kommer att behöva detta.
              Om man i efterhand kommer på att man behöver det, om man har valt
              fel, vilket jag har stor respekt för, finns även möjlighet att
              komplettera i efterhand. Det är en fullständigt given rättighet
              att man ska kunna göra det.
            </seg>
          </u>
          <u>
            <seg>
              Jag fick frågan vad jag tycker om att bygg- och anläggningsbranschen
              i Örebro har sagt att om man vill jobba där ska man läsa in detta.
              Det är väl bra. Det är inga problem. Det är just därför som möjligheterna
              finns att göra denna bedömning och denna typ av val själv beroende
              på vad man är intresserad av att jobba med.
            </seg>
          </u>
          <u>
            <seg>
              Jag tycker att Caroline Helmersson Olsson lite grann fastnar
              i detta. Om det var så att dörren stängdes vore det ett stort
              problem. Det skulle vara ett enormt bekymmer om man skulle låsa
              in människor. Men detta är inte sanningen. Sanningen är att det
              som man gjorde tidigare var att låsa in människor då man tvingade
              alla att läsa samma saker. Alla skulle riktas in mot högskolan.
              Resultatet av det blev 30 000 elever som hoppar av varje år. Det
              blev ett minskat intresse framför allt för yrkesprogrammen eftersom
              folk inte tyckte att de ville fortsätta. Då ser man inte misslyckandet.
            </seg>
          </u>
          <u>
            <seg>
              Nu ger vi större möjligheter. Det tror jag är ett sätt att faktiskt
              anpassa detta till verkligheten.
            </seg>
          </u>
          <note type="speaker">
            Anf. 100 ROGER HADDAD (FP):
          </note>
          <u>
            <seg>
              Fru talman! Vi har stora utmaningar i svensk skola. Vi måste
              fortsätta signalera hur viktigt det är att man sköter sina studier
              och att fokus ska ligga på kunskapsuppdraget men också förmedla
              att grundskolans resultat starkt påverkar hur det sedan går för
              eleverna på gymnasieskolans nationella program.
            </seg>
          </u>
          <u>
            <seg>
              Den nya gymnasieskolan trädde i kraft hösten 2011. Vi har gått
              från krav på godkända betyg i tre ämnen till tolv ämnen för dem
              som vill komma in på ett studieförberedande program och till åtta
              ämnen för dem som vill komma in på ett yrkesprogram. Det är en
              viktig förändring. Ju högre och bättre resultat eleverna har med
              sig från grundskolan, desto fler kommer att klara av sin gymnasieutbildning
              med ett slutbetyg. Därför är det anmärkningsvärt att samma parti
              som anklagar Alliansen för att sänka kraven i gymnasieskolan nu
              föreslår att vi ska sänka intagningskraven från godkända betyg
              i tolv ämnen till åtta ämnen för dem som vill läsa ett studieförberedande
              program. Motivera gärna varför vi ska sänka ribban för dem som
              tydligt har målet att gå vidare till högskola eller universitet.
            </seg>
          </u>
          <u>
            <seg>
              Gymnasieskolan är ett sorgligt kapitel i svensk skolpolitik.
              En huvudorsak är elevernas låga resultat från grundskolan. Många
              elever hamnade direkt på det som kallades individuella programmet.
              I dag har vi fem särskilda program. Även om vi räknar bort andelen
              nyanlända ungdomar är det ett problem att så många ungdomar inte
              kunde påbörja ett nationellt program direkt efter grundskolan.
              En stor bov i dramat är vidare lärarnas betygssättning och att
              de godkänner elever trots att eleverna inte har uppnått målen
              för att få godkända betyg. Detta indikerar att skolan är i behov
              av de reformer som just nu sjösätts med en ny betygsskala men
              också med ökade behörighetskrav på lärarna.
            </seg>
          </u>
          <u>
            <seg>
              I ett antal motioner lyfts frågan om karriärutveckling för lärare
              fram. Där har alliansregeringen presenterat förslag om nya karriärsteg
              i skollagen. Regeringen kommer att återkomma med ett mer konkretiserat
              förslag om finansiering av detta. Vi tycker att det är ett viktigt
              steg. Men vi ska påminnas om att staten här går in och ger statsbidrag
              för att premiera duktiga lärare trots att staten inte är huvudman
              och därmed den arbetsgivare som sätter lärarlönerna.
            </seg>
          </u>
          <u>
            <seg>
              En annan kritik har varit att gymnasieskolan inte har varit anpassad
              till arbetslivet. Vi lämnar nu den ensidiga akademiserade gymnasieskolan
              och breddar utbildningsmöjligheterna så att vi bättre förbereder
              ungdomarna tillsammans med näringslivet inför arbetslivet efter
              skolan. Fler ungdomar ska kunna vara anställbara med ett slutbetyg
              direkt efter studierna. Fler ungdomar ska kunna lämna gymnasiet
              med slutbetyg för högre studier.
            </seg>
          </u>
          <u>
            <seg>
              Tiden på gymnasiet, genomströmningstiden, är ett stort problem.
              Från fyra eller fem år måste vi ned i takt med att gymnasiet blir
              bättre på att anpassa och motivera ungdomarna att läsa intressanta
              program. Eleverna måste också kunna göra mer medvetna val då även
              deras byten av program bidrar till längre studietid och därmed
              ökade kostnader för kommunen och skolan.
            </seg>
          </u>
          <u>
            <seg>
              Fru talman! Caroline Helmersson Olsson sade att hon tror att
              alla kan bli akademiker. Det tror jag också. Men frågan är om
              hon har ställt frågan till dessa ungdomar om de vill det. Uppenbarligen
              har hon inte gjort det.
            </seg>
          </u>
          <u>
            <seg>
              De rödgröna partierna står envist fast vid sitt förslag att alla
              elever, oavsett program eller framtidsplaner, ska tvingas läsa
              in en högskolebehörighet. Vad säger ni till de elever som i dag
              själva får bestämma om de vill läsa in denna behörighet?
            </seg>
          </u>
          <u>
            <seg>
              Vänsterpartiet kallar detta för sortering. Vad är er lösning
              för alla de elever som gick i den gamla gymnasieskolan och som
              slogs rakt ut i arbetslöshet?
            </seg>
          </u>
          <u>
            <seg>
              En annan stor utmaning för att höja kvaliteten i gymnasieskolan
              är lärlingsutbildningarna. Här återstår mycket arbete, inte minst
              att studie- och yrkesvägledningen blir bättre när det gäller arbetsmarknadsutsikter
              men också att skolorna och lärarna blir duktiga på att släppa
              in arbetslivet och branschen så att utbildningens upplägg blir
              bra. Näringslivet måste också ta sitt ansvar och bidra med handledning
              och yrkeskompetens samt erbjuda elever praktik och lärlingsplatser
              så att ungdomar får en chans att tidigt få inblick i hur det är
              på en arbetsplats. Inom kort kommer vi också att i riksdagen behandla
              ett förslag till lärlingsanställning, där man kan kombinera en
              anställning med en gymnasial lärlingsutbildning.
            </seg>
          </u>
          <u>
            <seg>
              Genom de reformer som regeringen och riksdagen har beslutat om
              och ett ökat mandat för Skolinspektionen har vi tagit ett steg
              i rätt riktning från den nationella nivån där den statliga styrningen
              och kvalitetsuppföljningen blir bättre. Huvudmännen kan nu räkna
              med tätare inspektioner och återkommande besök till dess att bristerna
              är åtgärdade. Skolinspektionen har en viktig roll att jämna ut
              de brister som finns i syfte att uppnå mer likvärdighet i landet.
              Folkpartiet tror inte att detta är tillräckligt. Även om vi lägger
              om lärarutbildningen och inför krav på lärarlegitimation ser vi
              ett behov av ett förstatligande av skolan för att mer effektivt
              uppnå den tydliga styrningen som många faktiskt efterfrågar i
              detta betänkande. Tyvärr finns det i dag inget parlamentariskt
              stöd för Folkpartiets förslag. Men om man granskar de uttalanden,
              utspel och förslag som läggs fram av allt fler partier ligger
              vårt förslag nära till hands.
            </seg>
          </u>
          <u>
            <seg>
              Ett första viktigt steg blir den utredning om kommunaliseringens
              effekter som snart presenteras.
            </seg>
          </u>
          <u>
            <seg>
              Fru talman! Avslutningsvis: Gymnasiereformen behöver sjösättas.
              Reformen har tydligt fokus på kvalitet och på högre krav och en
              starkare koppling till arbetslivet just genom högre krav så att
              man kan komma vidare till yrkeshögskola eller universitet och
              så att man är bättre förberedd för vidare studier.
            </seg>
          </u>
          <u>
            <seg>
              Vi måste fortsätta att blicka framåt och inte som Socialdemokraterna,
              Miljöpartiet eller Vänsterpartiet i debatt efter debatt gör längta
              tillbaka till den gamla skolpolitik som vi precis håller på att
              lämna. Ni har inga svar och inga lösningar. Ni bara kritiserar
              utan att vara konkreta. De förslag ni presenterat och som finns
              i betänkandet är just det tidigare upplägg som resulterat i avhopp
              som i sin tur resulterat i ungdomsarbetslöshet och olika kvalitetsproblem
              i svensk skola.
            </seg>
          </u>
          <note type="speaker">
            Anf. 101 ROSSANA DINAMARCA (V) replik:
          </note>
          <u>
            <seg>
              Fru talman! Roger Haddad försöker här ge sken av att vi på den
              rödgröna sidan vill sänka kraven. Så är det inte. Vi har i stället
              sagt att samma behörighetskrav bör gälla oavsett om man söker
              till ett yrkesprogram eller man söker till ett högskoleförberedande
              program.
            </seg>
          </u>
          <u>
            <seg>
              Vi har sagt att åtta ämnen ska gälla för båda detta för att det
              inte ska vara så vattentäta skott mellan programmen. Man kan ju
              ändra sig under studietiden. Man kan ha börjat på ett yrkesprogram
              men vill kanske gå över till ett högskoleförberedande program.
              Ni gör det mycket svårare när det gäller att ha den möjligheten.
            </seg>
          </u>
          <u>
            <seg>
              Jag har också roat mig med att lite grann titta på hur det sett
              ut när det gäller ansökningar till yrkesprogrammen. I Västerås,
              som Roger Haddad kommer från, har antalet ansökningar till yrkesprogrammen
              minskat med hälften jämfört med hur det var förra året.
            </seg>
          </u>
          <u>
            <seg>
              Det är inte så att vi på den rödgröna sidan hittat på att det
              är viktigt att ha högskolebehörighet, utan det är någonting som
              eleverna själva säger. Och därefter väljer man. Det är alltså
              eleverna som tycker att det här är viktigt. De ser också på hur
              deras möjligheter för framtiden ser ut. Arbetsmarknaden ställer
              mycket högre krav. Det räcker inte att ha grundskoleutbildning,
              utan för att kunna gå ut på arbetsmarknaden krävs minst gymnasieutbildning
              och då en fullvärdig gymnasieutbildning.
            </seg>
          </u>
          <u>
            <seg>
              Ingen femtonåring vill låsa in sig i ett fack. Roger Haddad minns
              kanske från sitt eget gymnasieval; man väljer för att kunna ha
              så breda möjligheter som möjligt. Det är väldigt tydligt från
              elevernas sida att de ratar den urholkning av gymnasieskolan som
              ni gjort.
            </seg>
          </u>
          <note type="speaker">
            Anf. 102 ROGER HADDAD (FP) replik:
          </note>
          <u>
            <seg>
              Fru talman! Faktum är att sänker man intagningskraven från tolv
              till åtta ämnen är det en sänkning av kraven om inte har jag i
              skolan lärt mig att räkna fel.
            </seg>
          </u>
          <u>
            <seg>
              Varför ska det vara exakt samma krav? Ska du gå på ett yrkesprogram
              har du en viss programstruktur som är anpassad till arbetslivets
              och branschens behov. Ska du gå vidare till Umeå universitet eller
              till Mittuniversitetet och läsa på ett samhällsvetenskapligt program
              krävs det viss teoretisk struktur på gymnasiet helt olika vägar.
              Därmed krävs det olika förkunskaper redan från grundskolan. Det
              tycker jag är bra.
            </seg>
          </u>
          <u>
            <seg>
              Generellt sett är det fråga om en höjning jämfört med då ni styrde
              och det räckte med tre ämnen eller jämfört med vad ni gjorde i
              Västerås när ni tog bort tre ämnen och man kunde ha 0 poäng och
              ändå börja på ett nationellt program. Det var en katastrof för
              gymnasieskolan.
            </seg>
          </u>
          <u>
            <seg>
              Beträffande detta med jämlikhet: Varför ska det vara så lika
              oavsett om jag vill bli målare, bilmekaniker eller läkare? Er
              politik hänger inte ihop. Den är inte anpassad till dessa förhållanden.
            </seg>
          </u>
          <u>
            <seg>
              När det gäller valmöjligheterna förstår jag att det, precis som
              tidigare talare varit inne på, funnits en osäkerhet. Jag har aldrig
              sett maken till antikampanj från studievägledare och från en del
              lärare och också rödgröna politiker som varit ute och aktivt nästan
              drivit propaganda om att inte söka till yrkesprogram.
            </seg>
          </u>
          <u>
            <seg>
              Dessa möjligheter har kritiserats trots att ni själva inte lyckades
              med den gamla gymnasieskolan och med dem som skulle gå en yrkesutbildning
              eller lärlingsutbildning och sedan få jobb. Ni misslyckades. IV-programmet
              blev det absolut största programmet under er tid. Har ni inte
              tagit till er detta, eller blundar ni bara och kritiserar?
            </seg>
          </u>
          <note type="speaker">
            Anf. 103 ROSSANA DINAMARCA (V) replik:
          </note>
          <u>
            <seg>
              Fru talman! Låt mig inledningsvis påminna Roger Haddad om att
              vi hade ett förslag om en ny gymnasiereform. Men det förslaget
              stoppade Jan Björklund i papperskorgen när han tillträdde. Det
              är alltså inte så att vi inte såg problemen i gymnasieskolan och
              att vi inte hade idéer. Sådana fanns, men ni stoppade dem. I flera
              delar ändrade ni till det sämre. Bland annat gäller det då detta
              med att dela upp och urholka yrkesutbildningarna.
            </seg>
          </u>
          <u>
            <seg>
              Ni brukar tala om frihet. Men det ni gör när det gäller den här
              nya gymnasieskolan är att ni begränsar vissa elevers möjligheter
              och frihet att välja. Det är detta som jag tycker är ett problem.
            </seg>
          </u>
          <u>
            <seg>
              Det är inte på grund av propaganda från den rödgröna sidan som
              eleverna väljer, utan de väljer utifrån vad de ser i programutbudet
              och utifrån vilka möjligheter som erbjuds för framtiden. Då är
              det inte svårt att göra de valen.
            </seg>
          </u>
          <u>
            <seg>
              Men tänk om jag vill gå ett yrkesprogram, säg ett omvårdnadsprogram
              därför att jag så småningom kanske tänker mig att bli sjuksköterska,
              och ser i programmet att jag inte kommer att fixa det eller att
              jag kommer att få läsa mycket mer och gå omvägar. Som nämndes
              i en tidigare replik krävs för väldigt många utbildningar dessutom
              särskild behörighet. Då måste man läsa ännu mer än den grundläggande
              högskolebehörigheten kräver.
            </seg>
          </u>
          <u>
            <seg>
              Roger Haddad, vilken väl funtad person skulle välja ett program
              som innebär att det blir nästan omöjligt att nå nämnda behörighet?
              Jag tror att de personerna är väldigt få. Det är precis vad vi
              ser, till exempel i Västerås där 50 procent eller kanske till
              och med mer ratar yrkesprogrammen. Detta är inte bra och inte
              någonting som jag är lycklig över. Jag tycker att det är mycket
              bättre om en blivande sjuksköterska går ett omvårdnadsprogram
              och därmed kan få med sig erfarenheter av den praktik som erbjuds
              på ett sådant program.
            </seg>
          </u>
          <note type="speaker">
            Anf. 104 ROGER HADDAD (FP) replik:
          </note>
          <u>
            <seg>
              Fru talman! Jag tror att yrkesprogrammen och lärlingsutbildningarna
              kommer att vara kvar och att de så småningom när ungdomar, föräldrar
              och branschen inser möjligheterna lockar till sig fler elever.
            </seg>
          </u>
          <u>
            <seg>
              Glöm inte att många misslyckade lärlingsutbildningsförsök berott
              på skolan, på att man haft två elever i en egen klass i stället
              för att samordna med andra klasser. Man har inte gjort som i Leksand.
              Där är man ute fyra dagar i veckan. På fredagar samlar man eleverna
              och har teoretiska ämnen med en större grupp. Det är ett mycket
              bra upplägg, med ett stort engagemang från branschen.
            </seg>
          </u>
          <u>
            <seg>
              Det beror alltså även på hur flexibel och villig den enskilda
              skolan velat vara i de här delarna. Med friheten är det precis
              tvärtom, för det är i den här gymnasieskolan man kan välja yrkesinriktning,
              lärlingsutbildning eller studieförberedande program. I skollagen
              inför vi en rättighet att i efterhand eller parallellt men definitivt
              i efterhand kunna läsa in inom ramen för vuxenutbildningen. Den
              möjligheten har inte funnits tidigare.
            </seg>
          </u>
          <u>
            <seg>
              Man kan diskutera när ungdomarna ska få välja. I vissa länder
              måste ungdomarna göra de här valen ännu tidigare. Vi tycker att
              upplägget i fråga är bra. Men ni ger inget svar om och gömmer
              er undan alla misslyckanden, alla avhopp och alla ungdomar som
              aldrig fick en chans i er gymnasieskola. Ni blundar bara för det
              här.
            </seg>
          </u>
          <u>
            <seg>
              Miljöpartiet kritiserar detta med kortare yrkeskurser och kortare
              gymnasieprogram. Ja, också det behöver vi åtgärda, för inte heller
              den här reformen kommer att nå de eleverna, tror jag.
            </seg>
          </u>
          <note>
            Anf. 105 ULRIKA CARLSSON i Skövde (C):
          </note>
          <u>
            <seg>
              Fru talman! Dagens unga är morgondagens företagare, medarbetare
              och beslutsfattare som vi här i dag. Det gör det extra viktigt
              att fundera på vilken skola och vilken utbildning vi vill ge dagens
              unga.
            </seg>
          </u>
          <u>
            <seg>
              Jag instämmer med Oskar Öholm som visar på många goda exempel
              på många skolor som lyckas fantastiskt väl och på besjälade lärare
              som ger allt de kan för att uppleva att deras elever når så långt
              som möjligt.
            </seg>
          </u>
          <u>
            <seg>
              Vi har en målsättning i vår lagstiftning att alla elever ska
              nå sin potential. Många får möjlighet att närma sig den, men alltför
              många får inte den möjligheten.
            </seg>
          </u>
          <u>
            <seg>
              För Centerpartiet och alliansregeringen är det viktigt att titta
              på varje möjlighet vi har att stärka kvaliteten i utbildningen
              och underlätta för unga människor att göra entré på arbetsmarknaden,
              oavsett om det är efter gymnasieskolan eller efter en högskoleutbildning.
            </seg>
          </u>
          <u>
            <seg>
              Så här i mitten eller slutet av maj är många studentmössor beställda.
              De kan vara pyntade på olika sätt beroende på vilket program man
              har gått och hur man har valt det finns så många tillval. Det
              finns fantastiskt mycket framtidsdrömmar och framtidsplaneringar
              som många unga människor har. Men det finns också ganska många
              ungdomar som tycker att det ska bli jobbigt. Man kanske har tappat
              tron på sig själv och sin förmåga att lära därför att man inte
              har fått det stöd man har rätt till.
            </seg>
          </u>
          <u>
            <seg>
              När det gäller gymnasieskolan har den första kullen snart gått
              sitt första år i den nya gymnasieskolan. Den ska ge alla möjlighet
              att på olika sätt nå sin potential och göra dem bättre rustade
              för både yrkesliv och studier. Den nya gymnasieskolan har ett
              tydligt fokus på både kvalitet och valfrihet.
            </seg>
          </u>
          <u>
            <seg>
              Det vi i dag debatterar handlar dock om ett antal motionsförslag
              från allmänna motionstiden, och det finns flera bra förslag. Bland
              annat tillstyrker vi ett om studie- och yrkesvägledning. Många
              av de bra förslagen är dock sådant som faktiskt redan är på gång.
              Det är genomfört i den nya gymnasieskolan eller under beredning
              på departementet.
            </seg>
          </u>
          <u>
            <seg>
              I den nya gymnasieskolan är det min absoluta övertygelse att
              många fler elever kommer att få det stöd de behöver, och de kommer
              att lämna skolan med såväl en större tilltro till sig själva,
              sina möjligheter och sin lust att lära som fullständiga betyg.
              Varför tror jag då det? Jo, i den nya skollagen har vi nämligen
              stärkt elevernas inflytande. Vi har tydliggjort ledarskapets betydelse
              för rektorer, och vi har stärkt lärares befogenheter. Vi har skrivit
              in ett tydligare ansvar för studie- och yrkesvägledning, och vi
              har stärkt elevhälsan.
            </seg>
          </u>
          <u>
            <seg>
              Det är gott och väl att det står i lagen, men alliansregeringen
              har också satsat i reell politik på fortbildning av lärare, Lärarlyftet
              I och II, speciallärarutbildning, rektorsutbildning och lärarlegitimation,
              som just nu genomförs. Vi har tagit beslut om en ny lärarutbildning,
              och det bereds ett arbete med nya karriärvägar. Det finns också
              resurser för att utveckla elevhälsan 20122015.
            </seg>
          </u>
          <u>
            <seg>
              Det har redan klargjorts av några personer i denna debatt att
              man kan läsa in grundläggande högskolebehörighet på alla program,
              både på de högskoleförberedande och på yrkesprogrammen. Det är
              ändå så att det har framförts en helt annan information i den
              politiska debatten. Det är många föräldrar och elever som har
              varit väldigt förvånade över att det faktiskt går att läsa grundläggande
              behörighet på yrkesprogrammen och att det dessutom går att läsa
              in den behörigheten utan att gå utökad tid i programmet. Man gör
              det i stället inom det individuella valet.
            </seg>
          </u>
          <u>
            <seg>
              En fråga som har seglat upp på senaste tiden berörde Jabar Amin
              i sitt anförande. Det gäller möjligheter från bland annat naturbruksgymnasierna.
              Du nämnde skogsåret, eller vad man ska kalla det förberedande
              året inför utbildningar. Naturbruksgymnasierna nämns i gymnasiereformen,
              att det ska finnas möjlighet att läsa de så kallade NV-kurserna
              där. Centerpartiet kommer att jobba hårt för att det ska vara
              så också framöver.
            </seg>
          </u>
          <u>
            <seg>
              Vi bifaller en motion, nämligen den om att förbättra studie-
              och yrkesvägledningen. Vi vill också följa den utvecklade samverkan
              mellan gymnasieskolan och arbetslivet som kommer att ske bland
              annat genom inrättandet av de nationella programråden för yrkesprogrammen
              och genom de tydligare reglerna för det arbetsplatsförlagda lärandet.
            </seg>
          </u>
          <u>
            <seg>
              En annan fråga som har haft stort utrymme i debatten under de
              senaste veckorna är den om de fristående skolorna. Det handlar
              inte om kvalitet och andra delar utan mest om vinster. Friskolorna
              är en naturlig och viktig del av skolväsendet, och ett antal av
              oss som nu deltar i debatten sitter även i Friskolekommittén.
              Där tittar vi på ett antal av dessa frågor och på att se över
              reglerna och villkoren för fristående skolor. Det får vi säkert
              anledning att debattera också framöver.
            </seg>
          </u>
          <u>
            <seg>
              Nya, viktiga delar i den nya gymnasieskolan handlar om entreprenörskap.
              Sedan några år finns en strategi för entreprenörskap i hela utbildningssystemet
              och för entreprenöriellt lärande. Det var bara någon vecka sedan
              Ung Företagsamhet hade sitt SM. Snacka om att förena kunskap och
              kreativitet när man ser alla de unga människor som med egna företagsidéer,
              som de genomför på ett fantastiskt sätt, får möjlighet att testa
              entreprenörskap i praktiken!
            </seg>
          </u>
          <u>
            <seg>
              Vi har pratat om möjligheten att nå både högskolebehörighet och
              färdiga gymnasiebetyg. Jag skulle vilja lyfta fram en del i debatten
              där vi från alliansregeringens sida har drivit möjligheten att
              också folkhögskolorna ska få en viktig del i att bli ett alternativ
              om man vill läsa färdigt sina studier där. Det tror jag är en
              viktig del framöver. Just detta präglar alliansregeringens syn
              på utbildning: Det finns olika vägar framåt. Det handlar inte
              om stängda dörrar eller stängda vägar, utan det finns många vägar
              framåt.
            </seg>
          </u>
          <u>
            <seg>
              Man studsar lite grann när man lyssnar på en del i debatten.
              Det sägs att alla måste bli behöriga till högskolan och att vi
              måste investera här och nu. Jag kan bara hålla med Caroline Helmersson
              Olsson om att det är viktigt att på olika sätt investera i utbildning,
              och det är det alliansregeringen har gjort. Man har satt ett nytt
              regelverk på många olika sätt för att kunna stärka kvaliteten.
            </seg>
          </u>
          <u>
            <seg>
              Jag tror på att både de unga människor som i dag går i gymnasieskolan
              och den kommande generationen ska få en ännu bättre möjlighet
              till bättre utbildning. Jag tror att det är jätteviktigt att vi
              gör vad vi kan för att stärka det, men det handlar om att rusta
              utbildningen. Då är lärares kompetens, som vi också har satsat
              på, en jätteviktig del.
            </seg>
          </u>
          <u>
            <seg>
              Fru talman! Jag vill yrka bifall till förslaget i betänkandet
              och avslag på motionerna.
            </seg>
          </u>
          <note>
            I detta anförande instämde Yvonne Andersson och Annika Eclund
            (båda KD).
          </note>
          <note type="speaker">
            Anf. 106 CAROLINE HELMERSSON OLSSON (S) replik:
          </note>
          <u>
            <seg>
              Fru talman! Jag känner att jag vill förtydliga en gång till:
              Jag tror att alla kan bli akademiker absolut. Jag tror inte att
              alla vill , och jag tror inte att alla måste heller. Jag måste
              bara säga det en gång till. Däremot ska möjligheten finnas.
            </seg>
          </u>
          <u>
            <seg>
              Egentligen skulle jag ha begärt replik på Roger Haddad, men det
              var för sent. Det gällde detta med antikampanjer från SYV:arna.
              Jag får ta en diskussion med Ulrika Carlsson om hur den politiska
              informationen har gått till. Jag kan hålla med om att vi nog har
              bidragit en del i debatten, för det har inte varit klart. Grejen
              är att det fortfarande inte är klart.
            </seg>
          </u>
          <u>
            <seg>
              Vi gör ju många olika besök på olika ställen med utbildningsutskottet.
              Jag kommer inte riktigt ihåg om Ulrika Carlsson var med på Sveriges
              lantbruksuniversitet i Uppsala. Där tog de upp en bekymmersam
              sak: Man har i alla fall kommit så långt att det är utrett att
              man kan få allmän behörighet, men man kan möjligtvis inte få särskild
              behörighet.
            </seg>
          </u>
          <u>
            <seg>
              På lantbruksuniversitetet sa de att de verkligen välkomnade elever
              från just naturbruksgymnasierna som har den dubbla kompetensen,
              som har gjort det i verkligheten och kommer in på de längre utbildningarna.
              Det är en väldigt värdefull kompetens på SLU.
            </seg>
          </u>
          <u>
            <seg>
              Någon av allianskollegerna sade där på SLU att det här skulle
              lösas. Nu sade Ulrika Carlsson i talarstolen att Centerpartiet
              kommer att göra allt för att det här ska fortsätta i framtiden.
              Jag skulle alltså vilja höra lite mer av Ulrika Carlsson om hur
              saken ligger till.
            </seg>
          </u>
          <note>
            Anf. 107 ULRIKA CARLSSON i Skövde (C) replik:
          </note>
          <u>
            <seg>
              Fru talman! Jag vill tacka Caroline Helmersson Olsson för beskedet
              att man faktiskt har spritt en del felaktig information när det
              gäller vilka möjligheter som finns för ansökningar och vilka möjligheter
              det finns att också skaffa sig grundläggande högskolebehörighet
              på alla gymnasieprogram utan att utöka tiden.
            </seg>
          </u>
          <u>
            <seg>
              Ja, jag var med på Sveriges lantbruksuniversitet där man tog
              upp denna fråga. Jag har haft mycket kontakter med olika naturbruksgymnasier
              runt om i Sverige. Det är klart att man är orolig för om man inte
              skulle få erbjuda de kurser i matematik, kemi och fysik som skulle
              ge den särskilda behörigheten för att söka en del högskoleutbildningar
              inom de gröna näringarna.
            </seg>
          </u>
          <u>
            <seg>
              För Centerpartiets del är det viktigt att vi håller fast vid
              det som står i den nya gymnasieskolepropositionen, nämligen att
              det på naturbruksgymnasierna ska vara möjligt att också läsa in
              en särskild behörighet. SLU ger också en möjlighet för dem som
              varken har läst NV-programmet eller gått på naturbruksgymnasium
              att gå ett förberedande år, som nämndes här tidigare i debatten,
              för att ge fler den möjligheten. Det är just alliansregeringens
              och Centerpartiets politik att vi skapar möjligheter och fler
              vägar framåt.
            </seg>
          </u>
          <note type="speaker">
            Anf. 108 CAROLINE HELMERSSON OLSSON (S) replik:
          </note>
          <u>
            <seg>
              Fru talman! De gröna näringarna är väldigt spännande, och jag
              tror verkligen att det är en framtidsbransch på många sätt och
              vis.
            </seg>
          </u>
          <u>
            <seg>
              Fru talman! Jag besökte Öknaskolan i fru talmannens egen hemkommun
              för lite sedan. Där tyckte de att det var väldigt värdefullt att
              ha de här blandade grupperna. De har till och med gymnasiesärskola,
              och de har elever som läser traditionella naturbruksprogram, men
              de har också elever som läser in särskild behörighet för att de
              vill bli veterinärer och annat. Det är väldigt bra att man har
              gjort det här i verkligheten. Men nu är det inte klart om det
              kommer att gå, och de är lika oroliga för det här som SLU var.
            </seg>
          </u>
          <u>
            <seg>
              Tanken att dela upp det det är där någonstans det börjar. Är
              det fel, om man verkligen vill och kan, att även kunna få särskild
              behörighet på ett yrkesprogram? Jag skulle vilja veta hur det
              kommer att gå. Hur kommer vi att få det löst? Vad tror Ulrica
              Carlsson att regeringen kommer att göra i den här frågan?
            </seg>
          </u>
          <note>
            Anf. 109 ULRIKA CARLSSON i Skövde (C) replik:
          </note>
          <u>
            <seg>
              Fru talman! Det finns en stor ambition hos Centerpartiet och
              alliansregeringen att det ska gå att hitta utbildad arbetskraft
              i alla branscher.
            </seg>
          </u>
          <u>
            <seg>
              Caroline Helmersson Olsson nämnde en oro för att man i olika
              branscher har svårt att hitta utbildad arbetskraft. Men de nya
              yrkesprogrammen ger faktiskt möjligheten att rusta unga människor
              på ett bättre sätt för det kommande arbetslivet genom att de får
              möjlighet till en mer grundläggande och större kunskap i olika
              yrken som de utbildar sig till.
            </seg>
          </u>
          <u>
            <seg>
              Från Centerpartiets sida är det en stark ambition att det ska
              vara fortsatt möjligt att läsa kurser i matematik, fysik, kemi
              och så vidare på naturbruksgymnasierna. Vi ser det som oerhört
              viktigt att, precis som Caroline Helmersson Olsson säger, ge möjlighet
              att fortsätta med den typen av utbildningar och det arbetssätt
              som naturbruksgymnasierna har utvecklat under ett stort antal
              år.
            </seg>
          </u>
          <u>
            <seg>
              Det var inte så många av yrkesprogrammen tidigare som gav särskild
              behörighet, men den möjligheten bör definitivt finnas kvar när
              det gäller naturbruksgymnasierna. Men det som är viktigt är att
              det liksom förut finns valmöjligheter, att man inspirerar unga
              människor till att göra sina egna val men att det finns möjligheter
              till komplettering senare. Jag tror nämligen att det är oerhört
              viktigt att man har kvar sin tro på sin egen förmåga och lust
              att lära, oavsett vilken väg man väljer. Alla de elever som har
              gått igenom den svenska skolan och tappat tron på sin egen förmåga
              att lära tror jag att vi båda ser som ett stort bekymmer. Därför
              är det Centerpartiets absoluta ambition att valfriheten ska finnas
              kvar, för att exemplifiera med naturbruksgymnasierna, att också
              kunna läsa in särskild behörighet.
            </seg>
          </u>
          <note type="speaker">
            Anf. 110 YVONNE ANDERSSON (KD):
          </note>
          <u>
            <seg>
              Fru talman! Det är studenttider, och de flesta av oss har väl
              någon student som vi får träffa och säga grattis till för att
              han eller hon är färdig. De allra flesta är säkert väldigt nöjda
              med sina studier. Men det finns en del som inte är det, och det
              är dem som vi i hög grad tar upp som exempel i en debatt som denna.
            </seg>
          </u>
          <u>
            <seg>
              Fru talman! För tids vinnande och för att jag inte ska glömma
              det yrkar jag bifall till utskottets förslag i betänkandet och
              avslag på samtliga reservationer.
            </seg>
          </u>
          <u>
            <seg>
              Nu återgår jag till studenterna, och jag tar gärna de större
              dragen så att vi inte fastnar i viktiga men ändå i många delar
              detaljer.
            </seg>
          </u>
          <u>
            <seg>
              Vi hade en gymnasieskola under många år där det var enbart de
              teoretiska studierna som räknades. Det fanns inte möjlighet att
              få utveckla den så kallade handens kunskap i gymnasieskolan. Vi
              stred verkligen för att vi skulle få in yrkeskunskaper också i
              gymnasieskolan. Den var rent teoretisk på många olika sätt. Det
              fanns de som inte kunde tillägna sig teoretiska kunskaper, och
              jag är av uppfattningen att vi är olika, att vi har olika förmågor
              och också olika möjligheter att ta till oss olika typer av kunskaper.
              För den som har lust att begrunda det närmare har professor Martin
              Ingvar för inte alltför länge sedan presenterat att det finns
              skillnader.
            </seg>
          </u>
          <u>
            <seg>
              Vad är det jag vill säga med detta? Jo, det är att vi är väldigt
              tacksamma från Alliansens sida för att det gamla arbetarpartiet
              äntligen tyckte att arbetets kunskap är viktig, också det arbete
              som har med handens kunskap och den praktiska kunskapen att göra.
            </seg>
          </u>
          <u>
            <seg>
              När vi fick fram lärlingsutbildningar, när oppositionen som då
              var i majoritet kunde böja sig så långt att man kunde bejaka att
              handens kunskaper var viktiga kunskaper, började vi få lite ordning.
              Den ungdomsarbetslöshet som vi har i dag beror inte på en gymnasieskola
              som vi har haft i bruk i snart ett år. Den beror på den skola
              som fanns tidigare. Det är i alla fall inte så svårt att räkna
              ut. Och det måste vi ta i beaktande när vi diskuterar ungdomsarbetslösheten
              kontra gymnasieskolan.
            </seg>
          </u>
          <u>
            <seg>
              Vi har en ny gymnasieskola. Vi har snickrat och arbetat. Det
              var den största förändringen i gymnasial del och i svensk utbildningshistoria
              under modern tid när vi lade om hela skolsystemet, där gymnasieskolan
              är en synnerligen viktig del. Det handlar i hög grad om attityden
              till kunskap och om människosyn och samhällssyn.
            </seg>
          </u>
          <u>
            <seg>
              Vi tror på ett framtida samhälle där både praktisk kunskap och
              avancerad praktisk kunskap behövs. Men den teoretiska kunskapen
              är jätteviktig.
            </seg>
          </u>
          <u>
            <seg>
              Vi tror att det finns en mångfald individer som har en glädje
              och en längtan efter att lära sig mycket inom de praktiska kunskapsområdena
              och en glädje och längtan efter teoretisk kunskap. Denna mångfald
              möter vi med en utbyggd gymnasieskola där de här eleverna ska
              kunna komma till sin rätt.
            </seg>
          </u>
          <u>
            <seg>
              Fru talman! Jag blir bekymrad när, som jag tycker, rena felaktigheter
              sprids här från kammaren om att vi skulle begränsa elever med
              den nya gymnasieskolan. Så är det inte. Vi utökar faktiskt möjligheterna.
              Och en gång för alla ska också jag, som fjärde talare från Alliansen,
              säga: Det finns inte någon som läser på den nya gymnasieskolan
              i det här landet, oavsett program, som inte har möjlighet att
              läsa till högskolebehörighet. Samtliga mina kolleger har sagt
              det, och jag vill också säga det. Det är en lögn och en felaktighet
              som har spridits till många elever, för vi har väl alla mött elever
              som tror att de inte ska få läsa till högskolebehörighet.
            </seg>
          </u>
          <u>
            <seg>
              Ett motionsbetänkande som detta innebär att det är motioner från
              allmänna motionstiden som hanteras. Då kanske det inte är så konstigt
              att en del motioner blir väldigt knepiga, för då visste vi inte
              vad som faktiskt sedan har hänt. De skrevs ju tidigt i höstas.
              Då hade den nya gymnasieskolan inte varit i bruk. Vi som har talat
              med gymnasieelever och försökt följa detta inser att det säkert
              har varit vissa barnsjukdomar, som med alla andra reformer, när
              det gäller den nya gymnasieskolan. Men de som är ute i verkligheten
              ser, som helhet, möjligheter.
            </seg>
          </u>
          <u>
            <seg>
              Fru talman! Vi har också hört en diskussion här kring att inte
              alla elever har möjlighet att få den viktiga kunskapen. I den
              proposition som handlade om högre krav och kvalitet slogs också
              fast vikten av att följa upp och utvärdera skolan. Där ligger
              ett stort ansvar på kommunerna som huvudmän men också på Skolinspektionen.
            </seg>
          </u>
          <u>
            <seg>
              Vi har försökt att hela tiden se till att verksamheter som är
              beslutade via riksdagen ska följas upp och utvärderas. Ibland
              har det legat oss till last att vi har börjat vända på varenda
              sten för att få det så bra som möjligt. Verksamheter som aldrig
              har blivit utvärderade tidigare har vi vågat utvärdera för att
              det ska bli bra för eleverna. Då har felaktigheter framkommit.
              Det har många gånger använts mot oss i debatterna, men jag är
              glad att vi vågar se sanningen i vitögat. Har det varit felaktigheter
              har vi med kraft tagit tag i dem. Så tänker vi göra också med
              gymnasieskolan, och det görs hela tiden.
            </seg>
          </u>
          <u>
            <seg>
              Fru talman! Som jag sade tidigare har jag personligen följt gymnasieskolan
              så som den har sett ut under ett stort antal år. Den förändring
              som har skett nu är att vi fått en gymnasieskola som kan rikta
              sig till alla elever och möta dem utifrån deras intressen och
              behov. Jag garanterar att detta kommer att göra att ungdomsarbetslösheten
              minskar när människor blir utbildade till yrken som kommer att
              behövas i vårt samhälle.
            </seg>
          </u>
          <note>
            (Applåder)
          </note>
          <note>
            I detta anförande instämde Annika Eclund (KD).
          </note>
          <note type="speaker">
            Anf. 111 ROSSANA DINAMARCA (V) replik:
          </note>
          <u>
            <seg>
              Fru talman! Man skulle lätt kunna tro att man hamnat i en debatt
              från tidigt 1900-tal. Yvonne Andersson nämner inte bara en gång
              utan ganska många gånger handens kunskap. Jag skulle vilja fråga
              Yvonne Andersson i vilket yrke man inte behöver använda hjärnan.
              Anser dessutom Yvonne Andersson att gymnasieskolan eller utbildning
              enbart är till för att människor ska utbildas till ett yrke? Och
              även om man bara skulle utbildas till ett yrke, hur skulle man
              då koppla bort hjärnan från det? Jag kan inte riktigt se det.
            </seg>
          </u>
          <u>
            <seg>
              Vi har omvårdnadsprogrammet med kanske blivande sjuksköterskor.
              Vi har barn- och fritidsprogrammet med blivande fritidspedagoger
              och förskollärare. Vi har naturbruksgymnasiet med kanske blivande
              veterinärer. I vilket av dessa yrken ska man inte använda hjärnan?
            </seg>
          </u>
          <u>
            <seg>
              De här eleverna, säger Yvonne Andersson när hon pratar om yrkeseleverna.
              Vad är det Yvonne Andersson menar? Det var exakt det här som jag
              pratade om i mitt anförande, att det finns så fullt av fördomar
              om ungdomarna på yrkesprogrammen om vad de är och tänker och tycker
              och vad de vill och inte vill bli. Man ser dem som skoltrötta
              elever som inte ska behöva bry sig om någonting.
            </seg>
          </u>
          <u>
            <seg>
              Tvärtom är det så att dessa elever också har ett samhällsintresse,
              ett litteraturintresse och ett intresse av att ha frihet att välja
              så småningom. Man vill inte låsas fast vid någonting vid 15 års
              ålder. Det är ni som begränsar dessa elever.
            </seg>
          </u>
          <note type="speaker">
            Anf. 112 YVONNE ANDERSSON (KD) replik:
          </note>
          <u>
            <seg>
              Fru talman! Det var väldigt spännande att höra på Rossana Dinamarca.
              Har hon någonsin besökt ett praktiskt program på en gymnasieskola?
              Var finns göromål som man enbart gör med händerna där? Det finns
              naturligtvis hela tiden text och klarlägganden kring vad man gör,
              men det är rätt långt ifrån analyser som görs till exempel inom
              matematik på ett högskoleförberedande teoretiskt program.
            </seg>
          </u>
          <u>
            <seg>
              Vi skulle kunna ta en stor kunskapsdebatt här, men det ska vi
              inte göra. Jag kan däremot säga att hjärnan finns med, men de
              som vill bli rörmokare och de som vill bli lärare har olika stort
              intresse för att utveckla och teoretisera. Jag tycker att det
              är förvånansvärt att inte Vänsterpartiet ser skillnaden. När jag
              talar om handens kunskap är det inte början av 1900-talet. Då
              hade alla handens kunskap, I dag har vi människor som skulle önska
              att de hade lite av handens kunskap.
            </seg>
          </u>
          <u>
            <seg>
              Vi har olika möjligheter och förmågor. Vi vill erbjuda en kunskap
              som ger glädje för alla. Om man inte ser att det finns elever
              som inte tycker att det är lika kul att sitta och läsa 100 sidor
              text som att kunna meka med sina händer, då tror jag att vi lever
              i olika verkligheter.
            </seg>
          </u>
          <note type="speaker">
            Anf. 113 ROSSANA DINAMARCA (V) replik:
          </note>
          <u>
            <seg>
              Fru talman! Det är Yvonne Andersson som pratar om handens kunskap.
              Jag har tvärtom sagt att det är viktigt att förena teori med praktik,
              för de båda delarna hör samman och är viktiga för varandra. Men
              det är ni som med den nya gymnasieskolan vill ta bort mer av dessa
              delar, och då frågar jag Yvonne Andersson varför det är mindre
              intressant. Den frågan har jag nämligen själv fått från elever
              som går omvårdnadsprogrammet, naturbruksgymnasiet eller fordonsprogrammet:
              Varför skulle vi vara mindre intresserade av samhällskunskap än
              någon som går samhällsvetenskapligt eller naturvetenskapligt program?
              Den frågan ställer de till mig när jag är ute på de yrkesförberedande
              programmen.
            </seg>
          </u>
          <u>
            <seg>
              Det är ni som har sagt att de inte ska ha så mycket svenska.
              Samtidigt vet vi att män som arbetar inom LO-yrken läser allra
              minst, både för egen del men också som en konsekvens av det för
              barnen. Vad tror Yvonne Andersson att det startar för cirkel?
              Jo, det blir ökade klyftor i samhället.
            </seg>
          </u>
          <u>
            <seg>
              Det ska vi motverka. Det är i alla fall min ambition med skolpolitiken
              att minska de klyftorna. Vi ska inte tillbaka till de väldigt
              stora klyftor vi hade i det tidiga 1900-talet. Kunskap är nämligen
              makt. Det är ingen klyscha utan på riktigt, och den klyftan håller
              på att öka med den här regeringen. Det ser vi ganska tydligt.
              Det är inget hittepå från min sida. Skolverkets samlade forskning
              visar på det. Kulturgeografer skrev en artikel på DN Debatt för
              bara några dagar sedan som visar på samma sak: Kunskapsklyftorna
              ökar i Sverige i dag, och det är på grund av er politik.
            </seg>
          </u>
          <u>
            <seg>
              Jag har mött bussförare och fritidspedagoger som faktiskt är
              lika intresserade av samhällskunskap som du och jag antagligen
              är. Men ni begränsar den möjligheten för dem.
            </seg>
          </u>
          <note type="speaker">
            Anf. 114 YVONNE ANDERSSON (KD) replik:
          </note>
          <u>
            <seg>
              Fru talman! Jag blir bekymrad över vilket innehåll Vänsterpartiet
              lägger i ämnet samhällskunskap. Det är också olika. Att vara medveten
              i samhället och aktivt ta del och så vidare är ett stort och annorlunda
              ämnesområde mot att fördjupa sig i religion eller historiska flöden
              eller vad det nu är. Vi har väl olika typer av områden och kan
              läsa olika djupt och olika inriktat.
            </seg>
          </u>
          <u>
            <seg>
              Rossana Dinamarca kanske kan läsa kursplanerna själv. Det är
              ju lämpligt när man har nonchalerat skillnaden mellan att läsa
              mycket eller lite i ett ämne. Jag ska inte använda tiden till
              detta, utan jag vill gå till de så kallade klyftorna.
            </seg>
          </u>
          <u>
            <seg>
              Om det finns klyftor beror det inte på att vi har haft en ny
              gymnasieskola i snart ett år. Det kan jag direkt slå fast. Det
              andra är att jag inte skulle vilja åtgärda eventuella klyftor
              med något himla tvång! Klyftorna ska åtgärdas genom att locka
              och stimulera människor att vilja söka kunskap där de är intresserade.
              Det har gjorts under hela 1900-talet, till exempel med folkbildningen
              och det livslånga lärandet. Det är väl inte så att skolan ska
              tvinga människor och bestämma hur de ska göra.
            </seg>
          </u>
          <u>
            <seg>
              Det tvånget är inte vi för. Vi vill locka dem. Skolan ska attrahera
              unga människor att söka kunskap, för den verkliga kunskapen är
              den man söker själv.
            </seg>
          </u>
          <note>
            (Applåder)
          </note>
          <note type="speaker">
            Anf. 115 RICHARD JOMSHOF (SD):
          </note>
          <u>
            <seg>
              Fru talman! Jag ska fatta mig kort, även om det finns mycket
              att säga. Jag tycker att debatten stundtals är lite bisarr.
            </seg>
          </u>
          <u>
            <seg>
              Flera talare har tagit upp någonting mycket viktigt. Det är att
              alla har möjlighet att välja högskolebehörighet om man så önskar.
              Det tycker jag är jättebra. Sedan finns det andra som menar att
              alla ska få behörighet oavsett om de vill det eller inte. Det
              tycker jag är en ganska lustig syn på människor och på hur vi
              formar ett bra, öppet och demokratiskt samhälle. Om det är någonting
              som är fyrkantigt är det i så fall den synen, att alla ska stöpas
              i exakt samma form.
            </seg>
          </u>
          <u>
            <seg>
              Om vi nu ska ha en gymnasieskola där alla får högskolebehörighet,
              varför i så fall inte också se till att vi får en gymnasieskola
              där alla får hantverkskunskap? Om alla ska stöpas i exakt samma
              form är det väl lika gott att löpa hela linan ut.
            </seg>
          </u>
          <u>
            <seg>
              Jag vill också passa på att släppa en bomb: Vi är inte lika,
              vi är olika! Vi har inte samma intressen. Vi har definitivt inte
              samma önskemål till viss del möjligtvis, men kanske inte när man
              ser på utbildning. Vi har olika mål här i livet, saker vi vill
              göra, saker vi vill uppnå. Vi vill inte samma sak. Vi är olika
              människor. Då är det väl bra att man ger människor olika möjligheter
              att ta sig fram i livet.
            </seg>
          </u>
          <u>
            <seg>
              Tidigare har vi haft enorma problem med avhopp och tappade lustar.
              Om det är något sätt att åtgärda det här måste det väl ändå vara
              den gymnasieskola som vi nu har genomfört. Finns det problem får
              man väl se till att åtgärda dem, att finslipa. Att tala om reformens
              effekter efter knappt ett år förstår jag inte hur det kan vara
              hållbart. Vi får i så fall vänta några år tills vi kan se det
              i ett längre perspektiv. Då kan vi se om det har misslyckats eller
              inte. Brister finns åtgärda dem! Men att tro att vi skulle skapa
              ett demokratiskt, rättvist samhälle genom att utgå från att alla
              människor är exakt likadana och att de vill exakt samma sak, det
              påminner mig om öststatspolitik eller något sådant.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Studiestöd
          </note>
          <note>
            Föredrogs
          </note>
          <note type="speaker">
            Anf. 116 ADNAN DIBRANI (S):
          </note>
          <u>
            <seg>
              Fru talman! Vi socialdemokrater står naturligtvis bakom alla
              våra reservationer, men för tids vinnande har jag lärt mig att
              vi ska yrka bifall till så få som möjligt. Därför yrkar jag bifall
              till reservation nr 1.
            </seg>
          </u>
          <u>
            <seg>
              Nu står jag här igen och ska diskutera studiemedel och studiestödssystemet.
              Jag har gjort det ett antal gånger nu. Då vill jag börja med att
              säga att det allmänna studiestödet byggdes upp just för att ge
              alla en möjlighet att gå vidare och utbilda sig, oavsett klass
              och oavsett bakgrund. Studiemedlet ges till folk som vill läsa
              på komvux, yrkeshögskola, folkhögskola, högskola, universitet
              och några andra former av utbildning. Vi har i dag ungefär en
              halv miljon studenter som är beroende av studiemedelssystemet.
              Vi ska verkligen värna om det.
            </seg>
          </u>
          <u>
            <seg>
              Huvudprincipen för det svenska studiemedelssystemet är att det
              ska ges för att garantera studier under en viss tid. Vi socialdemokrater
              vill ge fler människor möjlighet till utbildning och möjlighet
              till livslångt lärande. Steget för att påbörja en utbildning är
              olika stort, framför allt för att påbörja en utbildning och ta
              studielån, beroende på bakgrund och förutsättningar hemma. Kommer
              man från lite knaprare förhållanden tycker man att det är lite
              jobbigare att just ta studielånet. Tyvärr märker vi här att det
              fortfarande spelar ganska stor roll vilken samhällsklass du kommer
              ifrån eller vilken bakgrund du har. Därför är det viktigt att
              vi har ett generöst och flexibelt studiestödssystem och att studiestödssystemet
              har en central roll för att bryta just dessa mönster.
            </seg>
          </u>
          <u>
            <seg>
              Vår utgångspunkt är att alla ska ha klarat sina studier enbart
              med hjälp av studiemedel. Det innebär inte att vi säger nej till
              arbete vid sidan av. Det är otroligt viktigt att de studenter
              som kan och vill kan arbeta vid sidan av och på så sätt få en
              arbetslivsanknytning. Men vi får absolut inte hamna i det läget
              att vi tar det för givet att våra studenter ska syssla med arbete
              och inte koncentrera sig på sina studier.
            </seg>
          </u>
          <u>
            <seg>
              Vad vill jag då säga? Jag får här också tala om att det inte
              är alla studenter som kan eller har möjlighet att arbeta vid sidan
              av studierna. Vi har sådana som har långa dagar i skolan, vilket
              gör att det är omöjligt för dem. Vi har studenter med funktionshinder.
              Vi har studenter som av privata skäl, det kan vara barn och så
              vidare, inte klarar av någonting annat än just studier. Och studier
              för mig är en heltidssysselsättning.
            </seg>
          </u>
          <u>
            <seg>
              Just studenter med barn ökar faktiskt. Deras situation är ju
              lite speciell, för de är lite extra utsatta. Därför är det otroligt
              viktigt för oss att vi håller koll på deras situation och deras
              pressade ekonomi.
            </seg>
          </u>
          <u>
            <seg>
              Än en gång: högskolestudier är en heltidssysselsättning. Det
              förutsätter att vi har dels en rimlig studiemedelsnivå, dels också
              en rimlig social trygghet som gör att studenter inte behöver oroa
              sig för att bli sjuka eller för delen inte behöver akta sig för
              att bli föräldrar.
            </seg>
          </u>
          <u>
            <seg>
              Med generella och förutsägbara system skapas en trygghet som
              väcker människors vilja att ta steget till att påbörja studier
              samt fullfölja dem. Här finns ett litet problem. Jag har lyft
              fram det flera gånger tidigare. De senaste åren, sedan jag kom
              in i riksdagen, har man visserligen höjt studiemedelsnivån, men
              man har framför allt från Moderaternas och borgerlighetens sida
              höjt studielånet. Det där är inte bra av flera olika anledningar.
            </seg>
          </u>
          <u>
            <seg>
              En anledning är att de som drabbas av detta är de som redan tidigare
              var rädda för att just ta studielån. Det handlar om folk som kommer
              från knapra förhållanden, men framför allt till exempel kvinnor
              som jobbar inom offentlig sektor dålig utbildningspremie och dåliga
              löner. Det här får jag hintat när jag är ute på högskolor och
              pratar med studenter.
            </seg>
          </u>
          <u>
            <seg>
              Jag vet inte riktigt vad det är för signal man vill sända, men
              en signal som kan uppfattas från våra studenter är att de tycker
              att regeringen säger: Det där med studier är inte viktigt, därför
              kan vi lika gärna skrämma bort några genom att höja lånebiten
              eller privatisera studierna och CSN. Det är otroligt viktigt med
              studier, men ni får klara er själva. Samhället kan inte finnas
              där. Därför höjer vi bara lånedelen.
            </seg>
          </u>
          <u>
            <seg>
              Signaleffekten är otroligt viktig i det här fallet. Jag tycker
              och jag har sagt det tidigare att de borgerliga sviker den gamla
              principen om att höja både studiebidrag och studielån. De två
              senaste gångerna har man i stort sett bara höjt studielånet. Det
              här kommer som sagt att slå mot de allra svagaste. Man sänder
              helt fel signaler.
            </seg>
          </u>
          <u>
            <seg>
              Med tanke på de krafter som finns inom borgerligheten man kan
              se det i vissa motioner, och det har varit så tidigare också är
              det fler och fler som gärna vill avskaffa CSN, lägga ut detta
              på banker eller annat. Det är inte hållningen just nu, men det
              har varit på tapeten. Jag hoppas att vi inte kommer dit, för jag
              tror att det vore väldigt olyckligt för oss. Än så länge tror
              jag att vi är överens, men jag ser ju tendensen när lånen ökar
              att vi kanske hamnar där. Det hoppas jag verkligen inte.
            </seg>
          </u>
          <u>
            <seg>
              Fru talman! Jag vet inte heller hur det är för alla er andra.
              Jag har i alla fall inte stött på någon som har valt vilka föräldrar
              den ska födas av, vilket land den ska födas i, vilken hudfärg
              den ska ha eller vilka ekonomiska muskler föräldrarna ska ha,
              utan man får, som jag brukar säga, gilla läget och vara glad över
              att man kom till livet.
            </seg>
          </u>
          <u>
            <seg>
              Därför är det oerhört viktigt för oss jag säger det igen att
              det förs en politik som ger alla en chans att utvecklas och lyckas
              nå sin fulla potential. Jag hade förmånen att mina föräldrar flyttade
              till Sverige. Studiemedelssystemet, som är unikt för Sverige,
              fanns här. Det gjorde att jag som en av de första om inte den
              första i vår släkt kunde ta mig vidare, och helt plötsligt står
              jag i Sveriges riksdag. Det var studiemedelssystemet som gav mig
              den förutsättningen. Därför är jag stolt över systemet, och jag
              blir rädd när jag ser tendenser till att vilja göra förändringar.
            </seg>
          </u>
          <u>
            <seg>
              Studiemedelssystemet är även viktigt inte bara för den enskilde
              om Sverige vill upprätthålla ambitionen att vara en kunskapsnation.
              Då måste fler få möjlighet att bilda sig, utbilda sig och vidareutbilda
              sig, skaffa nya erfarenheter och kunskaper. Med en bildad befolkning
              står Sverige starkt i konkurrensen med andra länder.
            </seg>
          </u>
          <u>
            <seg>
              Allt fler jobb i dag kräver en högskoleexamen. Vi ser att allt
              färre jobb finns för dem som inte fått ta del av någon utbildning
              utöver grundskolan.
            </seg>
          </u>
          <u>
            <seg>
              Fru talman! Jag ska avsluta med en sista sak. Nu sker ett viktigt
              arbete hos oss att se över och förändra socialförsäkringssystemet.
              Det är viktigt att uppmärksamma studentens situation i det arbetet.
              Redan nu vill jag peka på två viktiga områden. Det ena är karensdagarna
              för studenter, och det andra är möjligheten till deltidssjukskrivning.
              Kort och gott kan jag säga att studenter har rätt till samma trygghet
              som våra arbetstagare, framför allt med tanke på att vi kräver
              mycket av dem och de är en förutsättning för att Sverige ska fortleva
              som nation och utvecklas.
            </seg>
          </u>
          <note type="speaker">
            Anf. 117 JABAR AMIN (MP):
          </note>
          <u>
            <seg>
              Fru talman! Sveriges högskolor och universitet ska präglas av
              kvalitet, mångfald och tillgänglighet. Ett samhälle i ständig
              utveckling behöver en väl fungerande högre utbildning. Jag tror
              att vi är överens om detta.
            </seg>
          </u>
          <u>
            <seg>
              En av de viktigaste åtgärderna för att garantera en öppen och
              tillgänglig högskola är att möjliggöra för alla, oavsett bakgrund,
              att studera på bra villkor. En breddad rekrytering till högre
              utbildning är prioriterat för Miljöpartiet. I ljuset av detta
              blir studiestödet en viktig fråga för oss i riksdagen.
            </seg>
          </u>
          <u>
            <seg>
              Miljöpartiet har i debatterna visat större ambitioner än regeringen
              vad gäller studiemedlet. För att göra det möjligt för fler att
              studera på heltid och för att skapa en mer rimlig försörjning
              för studenter föreslog Miljöpartiet i höstas att studiemedlet
              ska öka med 300 kronor genom en höjning av bidragsdelen från i
              år. Utöver detta föreslog vi förbättringar för studenter med barn.
              Regeringen valde, vilket även Adnan Dibrani nämnde tidigare, att
              göra på ett annat sätt, nämligen att öka skulden för studenterna,
              det vill säga höja endast lånedelen i studiemedlet.
            </seg>
          </u>
          <u>
            <seg>
              Det är sant att vi i Sverige har bland de bästa förutsättningarna
              i världen i fråga om studiemedlet. Men det behöver ändå förbättras.
              Trots detta är det för många studenter svårt att leva på studiemedlet,
              och svenska studenter tillhör de mest skuldsatta när de tar sin
              examen. Det framkom nyligen i en internationell studie att de
              svenska studenterna är bland de mest skuldsatta i världen. Därför
              behöver bidragsdelen i studiemedlet öka. På så sätt kan lånedelen
              minskas.
            </seg>
          </u>
          <u>
            <seg>
              Studiemedlet är också ett viktigt verktyg för att få fler unga
              vuxna att läsa in gymnasiekompetens inom vuxenutbildningen eller
              vidareutbilda sig inom ramen för yrkeshögskolan. Också på dessa
              områden har Miljöpartiet visat på större ambitioner än regeringen.
              För dem som vill läsa om detta hänvisar jag till budgetpropositionen
              och vår höstbudget.
            </seg>
          </u>
          <u>
            <seg>
              Fru talman! Studiemedelssystemet ska vara ett effektivt och sammanhållet
              system som ska vara enkelt och överblickbart för den enskilde.
              Det är av central betydelse att systemet upplevs som legitimt
              och ger alla människor, oavsett ekonomisk bakgrund, möjligheter
              och förutsättningar till högre utbildning. Studiemedelssystemet
              ska dessutom vara samhällsekonomiskt hållbart över tid och ha
              en hög rättssäkerhet.
            </seg>
          </u>
          <u>
            <seg>
              Dagens system är emellertid otidsenligt och styr i allt högre
              grad hur universiteten och högskolorna själva utformar sina utbildningar.
              I stället för att kurser och program planeras med hänsyn till
              hur de specifika kunskaperna bäst utvecklas planeras en del utbildningar
              efter CSN:s regler om antal studieveckor. Vi menar att det bör
              vara pedagogiska hänsyn som formar utbildningarna, inte studiemedelssystemets
              utformning.
            </seg>
          </u>
          <u>
            <seg>
              Möjligheterna till ett flexibelt uttag av studiemedel på individnivå
              bör därför utredas. När det finns ett tak för hur mycket studiemedel
              en enskild student kan få bör det inte vara nödvändigt att styra
              vilka veckor på året utbetalning sker eller hur studenten fördelar
              studiemedlet över året. Ett mer flexibelt studiemedelssystem bör
              därför tas fram i samråd med lärosätena och i en reell dialog
              med studentorganisationerna. Allianspartierna menar att tillräckliga
              insatser gjorts för att göra studiemedlet mer flexibelt. Men det
              gäller bara vissa studenter, på vissa utbildningar och på vissa
              lärosäten.
            </seg>
          </u>
          <u>
            <seg>
              Vi menar att ett effektivt, flexibelt och välfungerande studiemedelssystem
              ska gälla alla studenter, på alla utbildningar och på alla lärosäten.
            </seg>
          </u>
          <note>
            Herr talman! Härmed yrkar jag bifall till reservationerna 2 och
            3.
          </note>
          <note type="speaker">
            Anf. 118 OSKAR ÖHOLM (M):
          </note>
          <u>
            <seg>
              Herr talman! Innan bytet på talmansstolen hade vi en diskussion
              om gymnasieskolan. Vi hade en debatt om att vara överens om problembilder
              och problemlösningar. Vi kanske också var överens om målen.
            </seg>
          </u>
          <u>
            <seg>
              Det är svårt att inte börja i den ändan när man har lyssnat på
              de två första talarna i den här debatten. Mycket av det som både
              Adnan Dibrani och Jabar Amin har varit inne på om vikten av studiestöd,
              att det ska vara generöst och tillgängligt för alla, håller jag
              med om till punkt och pricka. Det kan låta tråkigt i en politisk
              debatt. Det blir ingen stuns i debatten om vi är överens i allt.
            </seg>
          </u>
          <u>
            <seg>
              Men det är vi faktiskt! Det är bra att det också finns frågor
              där vi kan ha en samsyn, åtminstone om målen. Studiestödet är
              verkligen en sådan fråga.
            </seg>
          </u>
          <u>
            <seg>
              Det är inte så konstigt. Jag kan använda andra ord för att säga
              vad de båda föregående talarna har sagt. Om vi vill ha ett samhälle
              där det finns möjligheter för individer att förverkliga sina liv,
              att välja utbildning, att gå vidare i livet, måste vi ge den ekonomiska
              möjligheten. Det gör vi i Sverige. Dessutom är det bra för hela
              vårt land eftersom vi inte är så många. Ska vi lyckas i en globaliserad
              värld med tuff konkurrens måste vi se till att alla som vill utbilda
              sig och vara med och bygga landet får möjlighet att göra det.
              Det är precis det som är poängen.
            </seg>
          </u>
          <u>
            <seg>
              Det är alltid fascinerande med diskussionen i ett ämne som detta,
              där man är så pass överens om utgångspunkterna och så överens
              om att det ska vara generöst. Debatten blir väldigt märklig. Det
              blir någon sorts diskussion om vem som kan vara mest generös.
            </seg>
          </u>
          <u>
            <seg>
              Jag kunde inte låta bli att fastna lite grann i Adnan Dibranis
              formulering när han kritiserade det sätt som studiemedelshöjningen
              hade skett på. Om jag uppfattade det rätt var formuleringen så
              här: De som drabbades av borgerlighetens studiemedelshöjning var
              olika grupper. Herr talman! Smaka på den formuleringen: Den som
              drabbades av höjningen.
            </seg>
          </u>
          <u>
            <seg>
              Jag kan ha respekt för att vi diskuterar hur stor låneandelen
              ska vara och hur stor bidragsandelen ska vara. Men faktum är att
              vi har lyckats med detta som har varit viktigt, nämligen att fortsätta
              att förbättra villkoren för studenter, bland annat genom två viktiga
              höjningar av studiemedlet. Det har dessutom gett effekter, om
              vi tittar på vad som har hänt.
            </seg>
          </u>
          <u>
            <seg>
              Det är inte bara det att vi är generösa om vi jämför med andra
              länder. När vi har haft den här debatten tidigare där jag har
              varit med har företrädare för oppositionen sagt: Det spelar väl
              ingen roll att vi är mest generösa i världen man ska ju klara
              sig här i Sverige. Det kan jag ha förståelse för. Jag kan tycka
              att det är en viktig poäng som oppositionen ibland har framfört.
              Det är ju en klen tröst att säga till någon som har svårt att
              få ihop pengarna till hyra, till mat och till studentlitteratur
              att det åtminstone är ett mer generöst system än på alla andra
              platser på jorden. Det hjälper inte den personen. Men det är en
              viktig poäng att också berätta hur det ser ut jämfört med andra
              länder.
            </seg>
          </u>
          <u>
            <seg>
              Det viktiga är då: Vad har hänt i Sverige? Titta på många av
              de utvärderingar som sker! En av de ganska intressanta punkterna
              var det som kom fram 2010 när man konstaterade i utvärderingen
              att studiemedlets köpkraft i Sverige inte har varit så hög sedan
              det studiemedelssystem som vi har infördes. Studiemedlen har aldrig
              haft så hög köpkraft.
            </seg>
          </u>
          <u>
            <seg>
              Vad gjorde vi efter det? Ja, då höjde vi en gång till. Och om
              man tittar i den senaste utvärderingen från CSN ser man att andelen
              studenter som upplever att studiemedlet täcker alla omkostnader
              aldrig har varit så hög som den är nu. Det är absolut ingen majoritet
              som tycker det jag har full respekt för att det inte är så enkelt.
              Men det går ändå i rätt riktning.
            </seg>
          </u>
          <u>
            <seg>
              Herr talman! Det blir spännande. Det är vissa tidningsartiklar
              som alltid återkommer. Just nu är det Eurovision, som alltid i
              maj. Nästa månad är det vädret i midsommar. Framåt augusti brukar
              alltid artikeln om att det inte går att leva på studiemedlet komma.
              Vi är överens om mycket, men det är tack vare den här regeringens
              åtgärder som det numera inte är lika många sådana artiklar. Det
              är lättare att leva på studiemedlet i dag.
            </seg>
          </u>
          <u>
            <seg>
              Även om vi är överens om mycket är det viktigt att poängtera
              att det självklart finns frågor som vi kan diskutera framåt. En
              av dem var den som Adnan Dibrani lyfte om hur fördelningen mellan
              lån och bidrag exakt ska se ut. En annan fråga som man naturligtvis
              kan diskutera är hur administrationen av studiestödssystemet ska
              se ut. Senast hade vi inga bärande skäl att göra någon förändring
              på CSN. Vi vet också att det finns länder där man låter banker
              göra det men med en statlig garanti. Det kanske inte är aktuellt
              nu, men vi måste fortsätta att föra diskussionerna.
            </seg>
          </u>
          <u>
            <seg>
              Låt oss ta vara på de ganska få debatter där vi är överens om
              målsättningarna! Sedan kan jag förstå om det känns jobbigt för
              vänstersidan, som i alla år har pratat om att vi ska vara mest
              generösa, att nu se sig bli omkörda av en borgerlig regering i
              generositeten till studenter. Men icke desto mindre gör det mig
              extra stolt att kunna yrka bifall till utskottets förslag i betänkandet.
            </seg>
          </u>
          <note type="speaker">
            Anf. 119 ADNAN DIBRANI (S) replik:
          </note>
          <u>
            <seg>
              Herr talman! Jag måste ärligt erkänna att jag inte kommer ihåg
              exakt hur jag formulerade mig, med tanke på det teknikstrul och
              annat som var. Men om jag nu sade det Oskar Öholm säger att jag
              sade får jag tala om än en gång att det är jättebra att studiemedlet
              har höjts men att det är olyckligt att man enbart har höjt lånedelen.
            </seg>
          </u>
          <u>
            <seg>
              Första gången var 90 procent lånedel och 10 procent bidragsdel,
              och nu senast är 100 procent lånedel. Jag tycker att det sänder
              helt fel signal till våra studenter.
            </seg>
          </u>
          <u>
            <seg>
              Vilka är det då som drabbas? Man kan ju fundera över vad drabbas
              innebär. Men jag kan säga så här. Redan tidigare var det folk
              som funderade: Vågar jag ta studielån? Vill jag hamna i en studiefälla?
              Kommer det här att löna sig? Hur kommer min familj att drabbas
              av att jag får en ökad lånedel? Vilka signaler sänder vi till
              dem? Just de signalerna är otroligt viktiga.
            </seg>
          </u>
          <u>
            <seg>
              Jag skulle kunna fråga: Hur långt vill vi gå? Är det 8020 eller
              9010 framöver? Med er retorik skulle man kunna ge studenterna
              20 000 i månaden. Späd på lånet! Det spelar ju ingen roll du kommer
              inte att få tillbaka de pengarna. Men vilken signal sänder vi?
            </seg>
          </u>
          <note type="speaker">
            Anf. 120 OSKAR ÖHOLM (M) replik:
          </note>
          <u>
            <seg>
              Herr talman! Om man tittar på hur det såg ut tidigare fanns det
              en viktig poäng i detta, att studiemedlet hade urholkats under
              ett stort antal år. Man såg att det var problematiskt att kunna
              klara sig, särskilt om man, som Adnan Dibrani och andra har påpekat,
              inte skulle behöva jobba extra. Sedan tycker jag att det är bra
              att man gör det, för det ger andra positiva effekter. Man blir
              lättare anställbar och så vidare. Då var vår utgångspunkt självfallet
              att det akuta problemet var att studenter måste kunna få sin ekonomi
              att gå ihop.
            </seg>
          </u>
          <u>
            <seg>
              Vi ska också komma ihåg under vilken tid vi gjorde de här förändringarna.
              Vi gjort dem mitt under en lågkonjunktur, mitt under en finanskris,
              mitt under en tid när nästan vartenda annat land diskuterade vilka
              skatter som ska höjas och vilka bidrag som ska sänkas. Många länder
              diskuterade: Ska vi nu höja avgifterna för att man över huvud
              taget ska kunna studera i högre utbildning? Så såg det ut i många
              av våra grannländer.
            </seg>
          </u>
          <u>
            <seg>
              Vi behövde inte gå den vägen, utan vi kunde tvärtom hamna i en
              situation där totalbeloppet ökade och det blev mer pengar till
              studenter.
            </seg>
          </u>
          <u>
            <seg>
              Sedan kan jag hålla med om att när man fortsätter att utveckla
              det här framåt, när vi utvärderar det, är det självklart att man
              måste hänga med i både låne- och bidragsdelen. Men man ska inte
              måla upp en situation att det bara är lånet, utan det finns en
              bidragsdel i detta också som är viktig. Självfallet är det så.
            </seg>
          </u>
          <u>
            <seg>
              Å andra sidan är det rätt intressant att ställa frågan, om jag
              inte kan ge ett exakt svar. Jag tror att man måste kunna bedöma
              det givet hur ekonomin ser ut. Är Adnan Dibrani beredd att ge
              ett exakt svar på hur hög bidragsdelen ska vara? Är det full finansiering
              i det redan nu i Socialdemokraternas budget?
            </seg>
          </u>
          <note type="speaker">
            Anf. 121 ADNAN DIBRANI (S) replik:
          </note>
          <u>
            <seg>
              Herr talman! Jag vill först säga så här: När det gäller ekonomin
              ska ni börja med att tacka regeringen före er och Göran Persson.
              När vi till exempel införde överskottsmål och annat var det överbeskattning
              av befolkningen. Visst, ni har skött det jättebra. Borg har många
              gånger beskyllts för att vara lite sosse i sitt tankesätt när
              det gäller ekonomin, och det kan man väl tacka gudarna för det
              hade kunnat gå käpprätt åt ett annat håll. Men nu klarade vi oss,
              med tanke på att vi hade ganska solid ekonomi.
            </seg>
          </u>
          <u>
            <seg>
              För att återgå till den fråga vi håller på med: Jag vet inte
              om Oskar Öholm och Moderaterna är nöjda och stolta över det system
              som finns och det sätt som systemet fungerar på. Jag glömde att
              säga i min förra replik att du tog upp att vi aldrig har haft
              så många studenter som känner att deras levnadsomkostnader täcks.
              Klockrent! Det är jag också otroligt glad över! Men jag är absolut
              inte nöjd! De är ju inte ens 30 procent. 70 procent tycker fortfarande
              att det är otroligt svårt. Det måste man våga lyfta fram.
            </seg>
          </u>
          <u>
            <seg>
              Är Oskar Öholm nöjd i det fallet? Eller kommer det att ske någonting
              framöver när det gäller den biten? Kan vi förutsätta att det kommer
              att bli ännu fler höjningar av bara lånedelen, eller kan studenterna
              kanske få något slags bidragshöjning?
            </seg>
          </u>
          <u>
            <seg>
              Jag kan berätta om en student jag träffade som sade så här till
              mig: Tycker du att studier är viktiga? Ja, svarade jag. Då sade
              han: Varför är det så att jag får mer i socialbidrag än vad jag
              får i studiebidrag? Det var lite att blanda äpplen och päron,
              men jag förstod tankesättet. Han ville visa för mig: Vad är det
              för signal du skickar till mig när du enbart höjer lånedelen,
              än en gång, men inte bidragsdelen? Är studier viktiga? Ja eller
              nej!
            </seg>
          </u>
          <note type="speaker">
            Anf. 122 OSKAR ÖHOLM (M) replik:
          </note>
          <u>
            <seg>
              Herr talman! Studier är inte bara viktiga utan helt avgörande
              för den som går sin utbildning, får sin examen och får mycket
              mer spännande arbetsuppgifter än man kanske hade kunnat få annars,
              och dessutom bidrar de till att hela vårt land blir bättre. Det
              är fantastiskt bra.
            </seg>
          </u>
          <u>
            <seg>
              Men låt oss då diskutera signaler, som Adnan Dibrani vill, och
              den signal som vi ville sända i ett läge där det var problematiskt.
              Man kan inte satsa på allt. Man har inte möjligheter att nå upp
              till allt man vill göra.
            </seg>
          </u>
          <u>
            <seg>
              Sedan tror jag inte att 100 procent i bidrag skulle vara lösningen
              heller. Jag tycker att om man utbildar sig till ett yrke eller
              får en utbildning som också leder till fantastiska karriärmöjligheter
              och i väldigt många fall högre lön, då är det rimligt att det
              är en investering från samhällets sida men också en investering
              som man gör själv.
            </seg>
          </u>
          <u>
            <seg>
              Om man dessutom, som i vårt fall, driver en politik där det blir
              mer lönsamt att arbeta och man får behålla lite mer av de pengarna,
              då är det inget gigantiskt problem att det är 30 kronor mer i
              lån än i bidrag. Man måste hålla ordning på storheterna, vad det
              handlar om.
            </seg>
          </u>
          <u>
            <seg>
              Icke desto mindre ska vi fortsätta diskutera detta. Jag tycker
              inte att vi ska gå mot ett system med hundraprocentig lånefinansiering,
              och det tror jag inte att någon annan tycker.
            </seg>
          </u>
          <u>
            <seg>
              Det vi lyckades med var att vända den situation som vi tog över,
              med ett studiestöd som hade blivit alltmer urholkat. Vi lyckades
              vända den situationen. Vi har ökat totalbeloppet. Det är fler
              personer som upplever att de klarar sig på det.
            </seg>
          </u>
          <u>
            <seg>
              Sedan har vi fortsatt höga ambitioner framöver, och det hoppas
              jag att även Socialdemokraterna och andra vill fortsätta att arbeta
              med.
            </seg>
          </u>
          <note type="speaker">
            Anf. 123 NINA LUNDSTRÖM (FP):
          </note>
          <u>
            <seg>
              Herr talman! Jag vill börja med att yrka bifall till utskottets
              förslag och avslag på reservationerna. Det är 26 motionsyrkanden
              från den allmänna motionstiden.
            </seg>
          </u>
          <u>
            <seg>
              När vi hade debatten i december 2011 redogjorde jag för regeringens
              satsningar på studiestöd vad gäller budgetåret 2012. Där kunde
              vi konstatera att regeringen avsatte sammanlagt 22 miljarder kronor
              till de sju anslagsområdena inom utgiftsområde 15, och riksdagen
              ställde sig bakom regeringens förslag.
            </seg>
          </u>
          <u>
            <seg>
              Herr talman! Jag vill lite grann beröra motioner som rör fribeloppet,
              som har varit uppe till diskussion här tidigare. Det är viktigt
              i studiestödssystemet att det finns en möjlighet att också ha
              en inkomst vid sidan av lån.
            </seg>
          </u>
          <u>
            <seg>
              Med de beslut som är gjorda har fribeloppet höjts från 107 000
              till 136 400 kronor per år, det vill säga det är den inkomst man
              kan ha utan att lånen minskar. Det är något som har efterlysts
              av många som studerar. Man vill ha möjligheten att också ha arbetsinkomster
              när man studerar. Det har varit viktigt att värna och utveckla
              det systemet.
            </seg>
          </u>
          <u>
            <seg>
              Vad gäller de reformer som är gjorda är det höjningarna av studielånet
              som har debatterats här. Det har skett i flera omgångar. Vi kan
              också konstatera att studiemedlets allmänna köpkraft år 2003 var
              betydligt mycket högre än någonsin tidigare. Det är viktigt att
              notera det.
            </seg>
          </u>
          <note>
            Därefter har vi ändå beslutat om ytterligare höjningar, och i
            dag uppgår studielånet till 9 663 kronor per månad.
          </note>
          <u>
            <seg>
              Med tanke på att Adnan Dibrani har varit inne och diskuterat
              frågorna kring lån kontra bidrag kan man konstatera att med Socialdemokraternas
              förslag hade studenterna haft mindre att röra sig med, eftersom
              de inte ville höja studielånet. Det är viktigt att notera.
            </seg>
          </u>
          <u>
            <seg>
              Det är betydligt många fler av studenterna som upplever att man
              har täckning för sina levnadsomkostnader. Det är ungefär 30 procent
              ja, 28 procent enligt betänkandet som anser att det helt och hållet
              täcker levnadsomkostnaderna, medan 60 procent anser att det täcker
              ungefär 75 procent. Här har det skett väldiga förbättringar sett
              till tidigare mätningar.
            </seg>
          </u>
          <u>
            <seg>
              Det har också skett andra reformer. Där har vi den diskussion
              som var kring de tekniska utbildningarna och studiemedelssystemet.
              Där gjordes en förändring kring att studiemedel bör kunna lämnas
              för 40 veckor under ett normalstudieår, trots att studier bedrivs
              under färre antal veckor. Det var en viktig förändring för dessa
              studenter.
            </seg>
          </u>
          <u>
            <seg>
              Det pågår också andra utredningar för att ytterligare förbättra
              systemet. Oskar Öholm har i debatten tagit upp att det är viktigt
              att se över och förbättra där man kan förbättra. Det är viktigt
              för Sverige att vi har ett bra system och att våra studenter har
              möjlighet att studera med hjälp av att de har en finansiering
              för det.
            </seg>
          </u>
          <u>
            <seg>
              En sådan utredning som jag vill nämna är den särskilda utredning
              som arbetar med att se över studiemedelssystemet för dem som studerar
              på grundläggande nivå. Där ska det komma en redovisning den 2
              april 2013. Det handlar om att kartlägga den ekonomiska situationen
              för studerande på grundläggande nivå, att analysera studiemedelssystemets
              funktion för studerande på grundläggande nivå och att analysera
              frågan om återbetalning av lån och återkrav. Det är en utredning.
            </seg>
          </u>
          <u>
            <seg>
              En annan utredning som också pågår med en särskild utredare gäller
              att se över studiehjälpen vad gäller inackorderingstillägget,
              som det också finns motioner om. Där sägs det i utredningsdirektivet
              att det är viktigt att villkoren blir lika för elever i kommunala
              respektive fristående skolor. Uppdraget ska redovisas senast den
              30 juni 2013.
            </seg>
          </u>
          <u>
            <seg>
              En del av motionerna avstyrks på grund av att det pågår ett arbete
              med att se över frågeställningarna.
            </seg>
          </u>
          <u>
            <seg>
              Adnan Dibrani berörde att han kan bli bekymrad och oroad över
              vissa av ledamöternas enskilda motioner. Jag vill poängtera att
              det handlar om enskilda motioner. Ja, det kan man säga. Men det
              finns också S-märkta motioner, bland annat en motion där det talas
              om att kunna ha studielån hela sommaren även om man inte studerar.
              Då blir man lite nyfiken.
            </seg>
          </u>
          <u>
            <seg>
              Socialdemokraterna kommer sannolikt att ställa sig bakom att
              avslå den motionen. Men det förslaget skulle faktiska innebära
              att man skuldsätter sig betydligt mycket mer utan att ens studera.
            </seg>
          </u>
          <u>
            <seg>
              Det är en enskild motion, och vi yrkar avslag på den, som det
              står i betänkandet, men man kan ändå få funderingar kring på vilket
              sätt det skulle gör studiemedelssystemet bättre. Det kanske Adnan
              Dibrani har någon kommentar till.
            </seg>
          </u>
          <u>
            <seg>
              Herr talman! Det är viktigt med studiestödet, och det är viktigt
              att studiestödet också fungerar så att det uppmuntrar alla oavsett
              bakgrund till studier. Bedömningen är också att det är rimligt
              att det finns en fördelning mellan bidrag och lån.
            </seg>
          </u>
          <u>
            <seg>
              De förslag som har kommit från regeringen de senaste åren, som
              riksdagen har ställt sig bakom, har också gjort studiemedelssystemet
              både mer generöst och flexibelt.
            </seg>
          </u>
          <u>
            <seg>
              Jag har påtalat att det pågår arbete för att ytterligare se över
              delar som kan vara viktiga att hitta åtgärder för. Konkreta åtgärder
              har vidtagits, och de har förbättrat villkoren för studerande.
              Men det är viktigt att följa utvecklingen och se till att om det
              finns ytterligare åtgärder som man behöver vidta får man återkomma
              längre fram, när vi också har ett utredningsförslag.
            </seg>
          </u>
          <note type="speaker">
            Anf. 124 EMIL KÄLLSTRÖM (C):
          </note>
          <u>
            <seg>
              Herr talman! I eftermiddag har jag suttit i Skandiasalen och
              deltagit i mitt eget seminarium om visioner för den högre utbildningen.
              Elva talare har varit med och bidragit med sina tankar om hur
              den svenska högre utbildningen ska utvecklas.
            </seg>
          </u>
          <u>
            <seg>
              Ni som nu sitter och grämer er och tycker att även ni borde ha
              varit där kan jag lugna med att seminariet kommer att sändas i
              efterhand av Utbildningsradion.
            </seg>
          </u>
          <u>
            <seg>
              Det fanns väldigt mycket olika tankar och visioner för hur den
              svenska högre utbildningen ska utvecklas. Men alla har det gemensamt
              att de för att realiseras kräver i alla fall enligt mitt och Centerpartiets
              sätt att se på den svenska högre utbildningen ett fortsatt generöst
              studiemedelssystem.
            </seg>
          </u>
          <u>
            <seg>
              Ska Sverige fortsätta att vara ett öppet, innovativt och rikt
              land där alla har möjlighet att förverkliga sina drömmar och nå
              sin fulla potential, då krävs det en bra högre utbildning och
              ett väl utbyggt studiemedelssystem som är generöst och tillgängligt
              för alla.
            </seg>
          </u>
          <u>
            <seg>
              Vi kan konstatera, som många tidigare talare har gjort, att det
              på den här punkten finns en stor samstämmighet. Sverige är redan
              i dag ett bra land för dem som vill studera inom högre utbildning.
              Vi kan också konstatera som kanske till och med jag har gjort
              tidigare under det här anförandet, inser jag att det finns en
              stor politisk enighet.
            </seg>
          </u>
          <u>
            <seg>
              Det finns två konkreta förslag från oppositionen. Vi har en stor
              samsyn. Om man skalar bort retoriken och det bitvis höga tonläget
              finns det väldigt stor samsyn. De två konkreta förslag som finns
              handlar om att putsa på ytan, inte om några genomgripande förändringar.
              Jag kan bara konstatera att oppositionen på det stora hela är
              mycket nöjd med regeringens politik.
            </seg>
          </u>
          <u>
            <seg>
              När jag satt och skrev det här anförandet insåg jag att jag har
              sagt liknande saker i ett antal debatter sedan jag blev invald
              i riksdagen i valet 2010. Det här är faktiskt en av de mest förutsägbara
              debatter vi har här i kammaren. Vi säger ungefär samma sak varje
              år. Vi slår oss för bröstet och konstaterar att vi har lyckats
              höja studiemedlen trots finanskriser som har kommit och gått,
              medan oppositionen tycker att vi borde ha gjort mer. Så kontrar
              vi med att peka på att det faktiskt är bättre än någonsin för
              en svensk student.
            </seg>
          </u>
          <u>
            <seg>
              Sedan vi började mäta på det sätt vi gör i dag har studiemedlet
              aldrig gett mer. Man har aldrig fått mer för pengarna än nu. Förra
              året trots att man kunde konstatera att man aldrig tidigare hade
              fått så mycket för studiemedlen gick det från bra till bättre.
              Tillskottet på nära 500 kronor märktes tydligt i alla studenters
              plånböcker, och det var efterlängtat.
            </seg>
          </u>
          <u>
            <seg>
              Vår främsta utmaning är att inte göra som tidigare regeringar
              har gjort, alltså att gå från ett studiemedelssystem som har legat
              på en hyfsad nivå men inte klara av att hålla i och hålla ut.
              Man har inte följt med index, och studiemedlet har sakta men säkert
              urholkats. Detta har vi sett under tidigare regeringar. Vi har
              inte sett det under vår regering, och det är min förhoppning att
              vi inte kommer att se det under vår regering, för vi ser till
              att höja studiemedlet. Vi måste se till att vi inte sackar efter.
            </seg>
          </u>
          <u>
            <seg>
              En annan positiv förändring är att vi har höjt fribeloppet. Det
              finns många studenter som vill arbeta. Det finns många studenter
              som tycker att det är ett bra sätt att kombinera studier och arbete.
              De ska i normalfallet inte straffas för detta. Vi ska anpassa
              politiken och systemen så att det ska funka att jobba extra några
              timmar i veckan eller att jobba på somrarna utan att det går ut
              över vad man får från studiemedelssystemet. Där är vi för breda
              grupper. De allra flesta klarar sig nu inom det höjda fribeloppet,
              men jag och Centerpartiet anser att det kan finas anledning att
              ytterligare se över detta. Visionen bör vara att kanske till och
              med slopa fribeloppet, för det är inte ett problem att folk jobbar.
            </seg>
          </u>
          <u>
            <seg>
              Även om jag alltså kan konstatera att de stora grupperna av studenter
              har det bättre än på länge, kanske bättre än någonsin, finns det
              anledning att fortsätta utveckla det svenska studiemedelssystemet.
              Stora grupper har fortfarande en otillfredsställande situation.
              Det handlar om studenter med barn och om dem som vill börja studera
              mitt i livet och kanske vill gå från arbete till studier.
            </seg>
          </u>
          <u>
            <seg>
              Det kommer naturligtvis alltid att finnas tröskeleffekter. Om
              man går från heltidsjobb till att börja studera kommer det att
              vara ett ekonomiskt avbräck, och detta är förstås inte minst kännbart
              om man har barn. Det här måste vi antagligen se över och ta ytterligare
              steg för att fler grupper ska se det som en möjlighet att studera
              även om de har barn och befinner sig mitt i livet.
            </seg>
          </u>
          <u>
            <seg>
              Jag vill också efterlysa att vi hyfsar debatten lite. Jag tycker
              mig se en viss misstänksamhet förakt är ett starkt ord mot studielån
              från oppositionens sida. Studielån är ju fantastiskt bra. Det
              är något som man inte främst ska lyfta fram som en lånefälla eller
              liknande.
            </seg>
          </u>
          <u>
            <seg>
              Det första man ska säga är att studielånen kanske är de billigaste
              pengar man någonsin lånar. Det är ett subventionerat lån. Staten
              garanterar och ser till att du får det billigaste lån du troligtvis
              någonsin får. Detta, Adnan Dibrani, är inte något som man kan
              höja hur som helst utan att det kostar något du nämnde att man
              skulle kunna höja lånedelen till 20 000 utan att det skulle kosta
              något. Det är klart att det kostar! Det är subventionerade lån.
              En subvention är en kostnad. Tyvärr betalas inte heller alla studielån
              tillbaka. Detta är alltså något som vi skattebetalare bidrar med
              till landets studenter. Studielån är något bra, och det ska vi
              se och uppmuntra.
            </seg>
          </u>
          <u>
            <seg>
              Avslutningsvis vill jag säga att det känns historiskt att få
              vara med i en regeringsallians som under vad som verkar bli en
              serie lågkonjunkturer ser till inte bara att studiemedelssystemet
              inte urholkas utan dessutom att studiemedlen höjs, så att studentbudgetarna
              går ihop. Man har aldrig fått så mycket för sitt studiemedel som
              nu. Detta har vi lyckats med trots konjunkturen inte tack vare.
            </seg>
          </u>
          <u>
            <seg>
              Som jag nämnde finns det grupper av studenter som fortfarande
              inte har en så bra situation som de förtjänar. Det måste vi se
              och följa. Där måste vi återkomma med nya förslag, men på det
              stora hela får man vara väldigt nöjd med politiken på det här
              området.
            </seg>
          </u>
          <note type="speaker">
            Anf. 125 ROSSANA DINAMARCA (V):
          </note>
          <u>
            <seg>
              Herr talman! Studenternas ekonomiska situation skulle jag, till
              skillnad från några andra talare här, vilja hävda har försämrats
              genom åren. Många studenter upplever att de ekonomiska villkoren
              går ut över studierna. Allt fler har blivit beroende av tillskott
              från föräldrar eller andra närstående, vilket förstärker den sociala
              snedrekryteringen och gör att talanger riskerar att gå förlorade.
            </seg>
          </u>
          <u>
            <seg>
              Under Oskar Öholms anförande skrev jag på Twitter om att Oskar
              tycker att studiemedelssystemet är väldigt bra och att Emil säger
              att det är bättre än någonsin. Därför frågade jag vad studenterna
              själva tyckte. Här är några svar som jag har hunnit få:
            </seg>
          </u>
          <u>
            <seg>
              Den skönmålande bilden att studiemedlen skulle vara fantastiskt
              bra just nu delas kanske inte av så jättemånga.
            </seg>
          </u>
          <u>
            <seg>
              Vänsterpartiet har under lång, lång tid varit drivande i frågan
              om att höja studiemedlen. Frågan har utretts, och för över fyra
              år sedan lämnade den studiesociala kommittén sitt betänkande som
              var mycket tydligt: Studiemedlen behövde höjas till 9 386 kronor
              och betalas ut per månad. Sedan betänkandet presenterades har
              studiemedlen höjts, dock inte till den nivå som föreslogs av kommittén.
              För första gången sedan studiemedelssystemet infördes skedde ett
              trendbrott. Lånedelen ökade nämligen för varje höjning som gjordes.
            </seg>
          </u>
          <u>
            <seg>
              Många kan säkert känna att det kvittar bara man kan få en bättre
              ekonomisk situation för stunden, men det säger egentligen bara
              någonting om den svåra ekonomiska situation man befinner sig i
              som student.
            </seg>
          </u>
          <u>
            <seg>
              När människor väljer att studera vidare är det en investering
              inte bara för den enskilda individen utan också för samhället
              i stort. Vi har också ambitionen att bredda rekryteringen till
              den högre utbildningen och vill ge fler möjligheten att studera
              vidare.
            </seg>
          </u>
          <u>
            <seg>
              Högeralliansens studiemedelssystem innebär alltså ännu en gång
              en växande studieskuld för studenterna. Studenterna får alltså
              själva betala högeralliansens vallöfte. För många studenter är
              studieskulden ett omfattande åtagande som de borgerliga nu vill
              öka på. Vi menar att det är fel att vältra över en allt större
              del av bördan för studiefinansieringen på den enskilde studenten.
              Rädsla för ökad skuldsättning kan, precis som tidigare talare
              sade, avskräcka studenter, framför allt från familjer utan tradition
              av högre utbildning.
            </seg>
          </u>
          <u>
            <seg>
              Vi vill förbättra studievillkoren och minska den ekonomiska stressen
              på studenterna. Vi har inga reservationer i det här betänkandet,
              men i vår budgetmotion föreslog vi en höjning av studiemedlen
              till 9 080 kronor för fyra veckors studier. I denna summa ingår
              även en höjning av studiebidraget till 3 130 kronor för fyra veckor,
              vilket motsvarar en ökning av bidragsdelen från 31,4 till 34,5
              procent av totalbeloppet. Det högre bidraget vill vi samtidigt
              höja till 7 266 kronor för fyra veckor, vilket blir 80 procent
              av totalbeloppet. Under 2013 och 2014 vill vi dessutom successivt
              höja bidragsdelen till 37,7 procent.
            </seg>
          </u>
          <u>
            <seg>
              Herr talman! Apropå den studiesociala utredningen vill jag passa
              på att fråga regeringspartierna vad som hände med de förslag som
              det åtminstone då fanns parlamentarisk enighet om. Det har varit
              tunnsått på det här området.
            </seg>
          </u>
          <u>
            <seg>
              Vad hände till exempel med att se över åldersgränsen för bostadsbidrag?
              Det fanns ett förslag om att pröva det per kalenderhalvår i stället
              för helår. Vad hände med kommitténs förslag om att kunna vara
              deltidssjukskriven och plugga på deltid? Vi vet nu att det pågår
              en utredning. Något som man också tog upp i den studiesociala
              utredningen som ett led i att likställa studier med arbete var
              att stärka det sociala skyddsnätet för studenterna och låta studiemedlen
              vara sjukpenninggrundande. Det skulle innebära rätt till sjuk-
              och föräldrapenning på högre nivå än dagens lägsta. Signalerna
              från den utredningen är inte så jättepositiva.
            </seg>
          </u>
          <u>
            <seg>
              Det är några områden där jag gärna skulle vilja se förslag och
              handling eftersom det fanns parlamentarisk enighet om dem.
            </seg>
          </u>
          <note type="speaker">
            Anf. 126 YVONNE ANDERSSON (KD):
          </note>
          <u>
            <seg>
              Herr talman! Jag yrkar bifall till förslaget i betänkandet och
              avslag på samtliga reservationer.
            </seg>
          </u>
          <u>
            <seg>
              Som de flesta av oss har jag haft förmånen att träffa studenter
              från andra länder. Som de flesta av oss har jag haft förmånen
              att få studera en längre tid vid svenskt universitet. Vid en jämförelse
              mellan studenter i Sverige förr och nu eller mellan studenter
              i andra länder i dag och studenter i Sverige i dag finns det skillnader.
              Det finns skillnader i vad det kostar att leva som student. Det
              finns skillnader i livsmönster, tänk och attityder.
            </seg>
          </u>
          <u>
            <seg>
              Efter att ha gjort den jämförelsen vill jag slå fast att det
              inte är synd om studenterna i vårt land. All utbildning är kostnadsfri
              för studenterna. Alla partier har varit politiskt överens om att
              studenterna ska ha en så bra ekonomisk trygghet som möjligt så
              att man klarar sig utan att föräldrarna har sparat till högskolestudier
              sedan man föddes och utan att anhöriga ska betala för en. I dag
              finns det möjlighet. Med det belopp som man får efter den höjning
              med 498 kronor per studiemånad som Alliansen har gjort ligger
              studenterna över den nivå som människor får leva på när de får
              ekonomiskt bistånd.
            </seg>
          </u>
          <u>
            <seg>
              Att en del är lån kanske inte är så märkligt. Det är subventionerade
              lån. Att låna är väl något som man får göra både nu och då i livet
              för att man ska klara sin livssituation. Det kan till exempel
              gälla boendet. Det är inte något märkligt.
            </seg>
          </u>
          <u>
            <seg>
              Alla behöver ju inte låna. Därför vill vi gärna ta bort den gräns
              som gör att människor hindras att på sin så kallade fritid arbeta
              med lönearbete och komma närmare arbetsmarknaden och kunna göra
              andra saker för att påverka sin livsstil, sin livssituation och
              sitt vardagliga liv.
            </seg>
          </u>
          <u>
            <seg>
              Hittills har vi ändrat fribeloppet från 107 000 till 136 400
              kronor. Jag hoppas att vi på sikt kan ta bort den gränsen. Våra
              studenter är fullt medvetna om vad som krävs för att nå målen.
              Det måste ju vara resultatet som är det viktiga. De ska ha rätt
              att leva sina liv och påverka sin livssituation utan att bestraffas
              med att studiemedel dras in.
            </seg>
          </u>
          <u>
            <seg>
              Vi kan fundera lite över framtidsvisionerna för det här landet.
              Vi är politiskt eniga om att Sverige ska utvecklas som kunskapsnation.
              Hur ska man vara en kunskapsnation om man inte har en kunskapsintensiv
              arbetsmarknad? Det har vi. Vi vill att allt fler ska studera.
              Därför erbjuder vi i dag som nation en mångfald av riktigt goda
              utbildningar som är gångbara över hela världen på den globala
              arbetsmarknaden.
            </seg>
          </u>
          <u>
            <seg>
              Det är investeringar som vi alla gör med skattemedel. Varje student
              investerar tid och engagemang utöver pengar. Därför har de rätt
              att få en riktigt god utbildning. Kanske är kvaliteten på utbildningen
              en viktig premiss för att ännu fler studenter ska vilja studera.
            </seg>
          </u>
          <u>
            <seg>
              En annan fråga som har tagits upp här är att studenter ska kunna
              uppbära studiemedel om de behöver vara deltidssjukskrivna. CSN
              har varit tydlig med att man gärna ser en förändring. Frågan får
              beredas vidare. Vi kristdemokrater vill gärna gå längre för att
              öka tryggheten för studenter i det avseendet.
            </seg>
          </u>
          <u>
            <seg>
              I rapporten Studenters ekonomiska och sociala situation 2011
              som CSN har skrivit ser vi ett trendbrott. Allt fler studenter
              säger att de tycker att studiemedlen räcker för att täcka levnadskostnaderna.
              Om man vill göra det bättre för studenter ska man kanske snarare
              se på andra variabler när det gäller livet som student, till exempel
              hur vi ska stärka skyddet för de allt fler studerande föräldrarna.
              Vi kanske också måste förlänga tiden för att man ska få sin grundutbildning
              och gå vidare på avancerad nivå. Det är något som vi i så fall
              får utreda.
            </seg>
          </u>
          <u>
            <seg>
              Herr talman! Avslutningsvis vill jag säga att jag är stolt över
              att Sverige är det land som kanske har de bästa villkoren för
              studenter när det gäller vad staten satsar. Det innebär inte att
              vi inte ska se på studenternas hela situation när vi tittar på
              om vi behöver göra mer. De förändringar som är gjorda kan vi vara
              stolta över.
            </seg>
          </u>
          <u>
            <seg>
              Vänsterpartiet har opponerat sig mot lånedelen men har ingen
              reservation. Jag kan inte heller i motionshögen hitta någon motion
              om att man vill ha det på annat sätt.
            </seg>
          </u>
          <u>
            <seg>
              Från Socialdemokraterna har jag inte heller sett någon motion
              om att man vill utöka studiemedlen. Det är intressant att veta
              vilka förslag som finns.
            </seg>
          </u>
          <u>
            <seg>
              Alliansen har ambitionen att i ett helhetsperspektiv se till
              studentens möjligheter att studera. I dagsläget är vi rätt nöjda
              med det vi har gjort, men vi vill fortsätta på många andra sätt.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 24 maj
          </note>
          <note>
            Christina Oskarsson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 29 maj.
          </note>
          <note>
            13 § Kammaren åtskildes kl. 18.29.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
