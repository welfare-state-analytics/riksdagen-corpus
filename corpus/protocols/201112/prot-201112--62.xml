<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--62</head>
          <docDate when="2012-01-26 00:00:00">2012-01-26 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:62
          </note>
          <note>
            Torsdagen den 26 januari
          </note>
          <note>
            Kl. 12:00 - 17:11
          </note>
          <note>
            1 § Justering av protokoll
          </note>
          <note>
            Justerades protokollet för den 20 januari.
          </note>
          <note>
            2 § Avsägelser
          </note>
          <note>
            Andre vice talmannen meddelade
          </note>
          <note>
            att Jonas Sjöstedt (V) avsagt sig uppdraget som ledamot i EU-nämnden
            och
          </note>
          <note>
            att Eva Olofsson (V) avsagt sig uppdraget som suppleant i EU-nämnden.
          </note>
          <note>
            Kammaren biföll dessa avsägelser.
          </note>
          <note>
            3 § Anmälan om kompletteringsval till EU-nämnden
          </note>
          <note>
            Andre vice talmannen meddelade att Vänsterpartiets riksdagsgrupp
            på grund av uppkomna vakanser anmält Lars Ohly som ledamot i EU-nämnden
            och Jonas Sjöstedt som suppleant i EU-nämnden.
          </note>
          <note>
            Andre vice talmannen förklarade valda till
          </note>
          <note>
            ledamot i EU-nämnden
          </note>
          <note>
            suppleant i EU-nämnden
          </note>
          <note>
            4 § Anmälan om inkomna protokollsutdrag från utskott
          </note>
          <note>
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note>
            5 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)885
          </note>
          <note>
            KOM(2011)933
          </note>
          <note>
            KOM(2011)874
          </note>
          <note>
            KOM(2011)798
          </note>
          <note>
            KOM(2011)928
          </note>
          <note>
            KOM(2011)903
          </note>
          <note>
            6 § Svar på interpellation 2011/12:140 om kontroll av enskilda
            företag som anlitats för att utföra tjänster
          </note>
          <note type="speaker">
            Anf. 1 Näringsminister ANNIE LÖÖF (C):
          </note>
          <note>
            Herr talman! Jonas Sjöstedt har ställt tre frågor till EU-ministern
            med hänvisning till att regeringen skulle ha ändrat uppfattning
            i fråga om vilka kriterier som regeringen anser bör vara uppfyllda
            för att statligt stöd till tjänster av allmänt ekonomiskt intresse
            inte ska behöva anmälas till Europeiska kommissionen för godkännande
            innan ersättningen utbetalas.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Låt mig först klargöra att regeringen inte har ändrat uppfattning
            i den aktuella frågan.
          </note>
          <note>
            Svaret till kommissionen avser EU:s statsstödsregler medan presskonferensen
            den 14 november avsåg svenska regler om ränteavdrag. Detta är
            två helt skilda frågor. I den senare delen beslutade regeringen
            den 1 december 2011 om ett uppdrag till Skatteverket att kartlägga
            och analysera förekomsten av skatteplanering i företag inom välfärdssektorn.
          </note>
          <note>
            Vad gäller regeringens svar till EU-kommissionen gällande statsstöd
            är detta helt i linje med den politik som Sverige alltid har drivit,
            nämligen att en effektiv konkurrensutsättning förutsätter att
            konkurrens sker på lika villkor med klara spelregler som fastställs
            på förhand för att garantera konsumenternas och skattebetalarnas
            intressen.
          </note>
          <note>
            Upphandlingslagstiftningen förutsätter att alla krav som ställs
            är uppföljningsbara. Det finns även annan lagstiftning som reglerar
            den upphandlande myndigheten eller enhetens skyldighet att kontrollera
            och följa upp de krav som ställs. Ansvariga myndigheter bör därför
            fokusera på att följa upp kvaliteten på tjänsterna för att säkerställa
            värdet för mottagarna av tjänsten och inte på att följa upp lönsamheten
            hos utföraren.
          </note>
          <note>
            EU:s statsstödsregler kan omfatta statligt stöd till såväl privat
            ägd som offentligt ägd verksamhet när stödet riskerar att snedvrida
            konkurrensen på ett sätt som kan påverka handeln mellan EU:s medlemsstater.
            Enligt EU-domstolens dom i målet Altmark kan en upphandling under
            vissa förutsättningar innebära att det inte är fråga om statligt
            stöd. Regeringens förslag skulle kodifiera denna princip i kommissionens
            beslut, vilket skulle öka den rättsliga förutsägbarheten för inblandade
            aktörer.
          </note>
          <note>
            EU:s statsstöds- och upphandlingsregler är centrala regelverk
            för god hushållning med offentliga resurser och högkvalitativa
            tjänster. Det är samtidigt viktigt att dessa regelverk är ändamålsenligt
            utformade och inte leder till omotiverat hög administrativ börda
            eller rättslig osäkerhet för såväl privata som offentligt ägda
            leverantörer eller för det allmänna i dess roll som köpare av
            offentligt finansierade tjänster.
          </note>
          <note>
            Regeringen är angelägen om att en effektiv konkurrensutsättning
            och uppföljning av denna sker och att det inte ställs omotiverat
            höga administrativa krav på privata och offentliga utförare som
            tillhandahåller allmännyttiga tjänster.
          </note>
          <note>
            Då Jonas Sjöstedt, som framställt interpellationen, anmält att
            han var förhindrad att närvara vid sammanträdet medgav andre vice
            talmannen att Jens Holm i stället fick delta i överläggningen.
          </note>
          <note type="speaker">
            Anf. 2 JENS HOLM (V):
          </note>
          <note>
            Herr talman! Jag tackar näringsministern för svaret. Man kan
            fråga sig varför vi i riksdagen över huvud taget ställer frågor
            om regeringens svar till en förändrad förordning från kommissionen.
            För Vänsterpartiets del handlar det om att vi tycker att denna
            fråga är så viktig att vi vill vara med och påverka. Vi menar
            att regeringen här hade chansen att åtminstone lite grann öka
            kontrollen av de privata företag som finns inom välfärdssektorn.
          </note>
          <note>
            Jag börjar med att referera till en artikel i dagens Dagens Nyheter.
            Den handlar om äldreboendet Linnégården i Stockholm som drivs
            av företaget Carema. Det har avslöjats att en psykiskt sjuk boende
            på äldreboendet har legat fastbunden under natten och skrikit
            på hjälp i över en timme utan att få hjälp.
          </note>
          <note>
            Man frågar sig: Hur kommer det sig att man binder fast en äldre
            psykiskt sjuk människa? Personalen på äldreboendet är inte på
            något vis illvillig, men man är underbemannad. Man har inte tid,
            i synnerhet inte nattetid, att ge alla boende den vård de behöver.
          </note>
          <note>
            Det här är ett uttryck för hur det ser ut i verkligheten. Vi
            vet att de privata äldreboendena har ungefär 10 procents lägre
            bemanning än de kommunala. Det är inte så konstigt. Carema och
            de andra företagen ägs ofta av riskkapitalister. Deras främsta
            syfte är att maximera sin vinst, och det gör man främst genom
            att ha en lägre personaltäthet. Man har helt enkelt färre anställda.
          </note>
          <note>
            Vad händer då? Jo, riskkapitalisterna gör stora vinster. Ingen
            av oss här inne kan berätta hur stora vinster de gör och flyttar
            till skatteparadis. Uppskattningsvis handlar det om ungefär 10
            miljarder svenska kronor.
          </note>
          <note>
            Vänsterpartiet tycker att vi måste använda alla tänkbara möjligheter
            vi har för att sätta stopp för detta. Detta måste kontrolleras.
            Därför blev vi besvikna när vi läste regeringens svar till EU-kommissionen
            när det kom ett förslag om hur man kan strama upp rutinerna för
            företag som anlitas för att utföra tjänster. Regeringen svarar
            att om det har skett en korrekt offentlig upphandling har vi den
            kontroll som behövs.
          </note>
          <note>
            Men om nu kommissionen lägger fram ett förslag som handlar om
            att vi ska ha en efterkontroll på dessa företag och kunna kontrollera
            hur stora vinster de tar borde regeringen välkomna det och inte
            gå emot det.
          </note>
          <note>
            Man borde i synnerhet välkomna detta med tanke på andra europeiska
            länder. Sverige är ett av de länder i Europa som har kommit längst
            vad gäller avreglering och privatisering, och vi har sett ganska
            många exempel på att det inte fungerar särskilt bra. Då borde
            vi sända en signal till Europa att vi välkomnar krav på efterkontroll,
            för det kan vara bra för andra länder.
          </note>
          <note>
            Varför gör ni inte det, Annie Lööf?
          </note>
          <note type="speaker">
            Anf. 3 HELENA LINDAHL (C):
          </note>
          <note>
            Herr talman! Centerpartiet vill ha ett samhälle där kvaliteten
            på utförda tjänster ska stå i fokus. Det handlar om att använda
            skattepengarna på bästa sätt. För oss som anser att uttaget av
            skattepengar är begränsat är det viktigt att varje krona används
            så effektivt som möjligt.
          </note>
          <note>
            Jag är säker på att vi är överens om att vi vill ha en hög kvalitet
            i de tjänster som utförs för våra skattepengar, men frågan är
            hur vi ser till att det blir så.
          </note>
          <note>
            För Jens Holm och Jonas Sjöstedt verkar vinsterna vara det som
            i första hand ska granskas. För oss ligger fokus på verksamheten,
            alltså hur vi mäter kvaliteten på tjänsterna som utförs. Det är
            där huvudfokus bör ligga.
          </note>
          <note>
            Det finns inget som säger att hög vinst ger sämre vård eller
            att företag som är nära konkurs skulle vara bäst på att utföra
            vård.
          </note>
          <note>
            Det är också intressant att notera att Jens Holm och Jonas Sjöstedt
            inte har varit så pigga på att ställa samma krav på tjänster som
            utförts på en icke konkurrensutsatt marknad. Där verkar det inte
            spela någon roll hur varje krona används.
          </note>
          <note>
            Min svärfar hade alzheimer. Han är tyvärr död nu, men en gång
            när jag besökte honom på den institution där han tillbringade
            sin sista tid fick jag se att han var fastbunden i en stol. Det
            är jättejobbigt att prata om det. Vad jag vill säga är att det
            är på samma sätt på offentliga institutioner som på privata, att
            vården inte alltid fungerar som den ska på grund av att det är
            underbemannat. Jag säger ingenting om personalen i det här fallet.
            Kan ni tänka er hur det känns att se någon man älskar sitta fastbunden
            i en stol en människa som har varit livaktig, tjänat sina pengar
            och betalat och tjänat staten och samhället väl? Det är precis
            likadant på offentliga institutioner som på privata.
          </note>
          <note>
            I ett samhälle där det endast är det offentliga som tillåts utföra
            välfärdstjänster finns inte ens möjligheten att välja bort eller
            välja nytt. Vem ska jag gå till om det inte finns något alternativ?
          </note>
          <note type="speaker">
            Anf. 4 Näringsminister ANNIE LÖÖF (C):
          </note>
          <note>
            Herr talman! Det är angelägna frågor, både interpellationen och
            den fråga som kom upp i debatten och som handlar om kvalitet och
            valmöjlighet i välfärden, inte minst inom äldreomsorgen.
          </note>
          <note>
            När det gäller äldreomsorgen är det naturligtvis helt oacceptabelt
            med den vanvård som har kommit fram via medierna och genom samtal
            med anhöriga, inte bara under det senaste halvåret utan under
            ett flertal år. Oavsett om det sker i privat, ideell eller kommunal
            regi är det givetvis helt oacceptabelt. Det finns fruktansvärda
            exempel från kommunala äldreboenden. Ett var i Norrköping i augusti
            då en äldre fick sina spyor nedtryckta i halsen. Ett annat var
            på ett äldreboende i Norrland där en äldre var fastbunden vid
            en toalett alldeles för många timmar. Vi har också de fruktansvärda
            händelser på Linnégården som i dag uppdagas genom uppgifter i
            medierna. Allt detta är givetvis beklagligt och oacceptabelt och
            kommer att kräva rättning i leden.
          </note>
          <note>
            När man diskuterar välfärd och äldreomsorg är det viktigt att
            sätta människan i centrum och fokusera på den äldres möjlighet
            att välja till och välja bort. Det handlar om att fokusera på
            vilka kvalitetskriterier som ska ställas oavsett huvudman. Det
            är av den anledningen som regeringen anser att det är viktigt
            att det finns fler valmöjligheter, inte färre. Med fler valmöjligheter
            kan den äldre välja äldreboende och välja bort det äldreboende
            som inte håller måttet; det konkurreras ut.
          </note>
          <note>
            När vi pratar om kvalitet och omsorg är det viktigt att vi sätter
            den enskilde äldre i centrum och att vi på nationell, lokal och
            regional nivå sätter upp tydliga kvalitetskriterier med tydlig
            uppföljning, kontroll och tillsyn så att de efterlevs.
          </note>
          <note>
            I interpellationen har jag och regeringen fått tre frågor som
            jag svarar på. Det är svar på en förändring av en förordning som
            kommissionen fattade beslut om före jul, den 20 december. Regeringens
            ståndpunkt i svaret är väl förankrad genom en promemoria som lämnades
            till riksdagen våren 2011. Frågan har varit uppe i olika sammanhang
            i EU-nämnden och i näringsutskottet.
          </note>
          <note>
            Det var tre frågor som jag har lämnat svar på.
          </note>
          <note>
            Den första frågan var: Kan statsrådet klargöra hur det gick till
            när man på tio dagar tycks ha ändrat åsikt i frågan? Jag svarar:
            Det är två helt olika frågor, och vi har inte ändrat åsikt.
          </note>
          <note>
            Den andra frågan var: Avser statsrådet att meddela kommissionen
            att man drar tillbaka skrivelsen då man har kommit till nya insikter?
            Som följdsvar på fråga ett säger jag att vi givetvis inte drar
            tillbaka skrivelsen eftersom det rör två helt olika saker. Det
            är en komplicerad fråga när det gäller statsstöd och det är det
            som regeringen har lämnat svar på.
          </note>
          <note>
            Den sista frågan handlar om huruvida statsrådet i så fall ska
            komma med en ny skrivelse som innehåller de analyser vi senare
            har gjort. Svaret på den frågan är också nej. Vi tycker att det
            är viktigt med statsstödsregler som förhindrar statsstödsrace
            mellan medlemsstater och ser till att vi har en god konkurrens
            oavsett verksamhet och medlemsland.
          </note>
          <note type="speaker">
            Anf. 5 JENS HOLM (V):
          </note>
          <note>
            Herr talman! Vi börjar närma oss några viktiga punkter i den
            här debatten när det gäller äldreomsorgen. Vi i Vänsterpartiet
            säger att det som äldreomsorgen behöver är mer resurser. Vi är
            det enda parti som har anslagit mer resurser till äldreomsorgen
            för att personalen ska kunna vidareutbilda sig och fortbilda sig.
            Vi har anslagit särskilda pengar för att maten ska kunna bli bättre
            på våra äldreboenden. Vi har anslagit särskilda pengar för att
            man ska kunna anställa mer personal på våra äldreboenden.
          </note>
          <note>
            Vi tycker att verklig valfrihet är när man känner att det finns
            äldreboenden som har bra kvalitet och där de boende till exempel
            kan få hjälp med att gå ut och promenera precis när de vill. Så
            fungerar det inte på många äldreboenden.
          </note>
          <note>
            Både Annie Lööf och Helena Lindahl säger att det inte är någon
            skillnad mellan privata och kommunala äldreboenden. Jag vet inte
            om ni har följt medierapporteringen det senaste året. Det står
            klart att de privata äldreboendena har 10 procent lägre bemanning.
            Om man har 10 procent lägre bemanning tycker jag att det är uppenbart
            att kvaliteten blir sämre. Det är inte för att Carema och andra
            är illvilliga utan för att de ägs av riskkapitalister. De måste
            generera vinst, och vinsten uppskattningsvis 10 miljarder kronor
            varje år flyttar till skatteparadis. Det tycker uppenbarligen
            Annie Lööf och Helena Lindahl inte är något problem. Jag tycker
            att det är ett stort problem om välfärden plundras på 10 miljarder
            kronor varje år. Det är 10 miljarder kronor som de äldre, de psykiskt
            sjuka och de dementa behöver, inte riskkapitalisterna som gömmer
            sig i skatteparadis där vi inte ens kan granska deras verksamhet.
          </note>
          <note>
            När det gäller förslaget från EU-kommissionen tyckte vi att det
            var bra med ett förslag som skulle strama upp rutinerna ett förslag
            med efterkontroll. Jag tror inte att det skulle lösa alla problem,
            men det är förvånande att Annie Lööf säger att vi ska ha tydlig
            uppföljning och kontroll samtidigt som ni går emot det förslaget
            på EU-nivå. Det tycker jag är märkligt.
          </note>
          <note type="speaker">
            Anf. 6 HELENA LINDAHL (C):
          </note>
          <note>
            Herr talman! Jag kan inte låta bli att kommentera att Jens Holm
            säger att privata äldreboenden har 10 procent lägre bemanning
            och att han därför ifrågasätter mig och statsrådet Annie Lööf
            när vi säger att det inte är någon skillnad mellan privata och
            offentliga äldreboenden. Hur vet Jens Holm att effektiviteten
            är 10 procent bättre och att bemanningen är det enda mätbara tal
            som ger bättre effektivitet och bättre vård inom offentlig sektor?
            Det är obegripligt för mig.
          </note>
          <note>
            Under hela min uppväxt jobbade min mamma inom hemtjänsten. När
            jag var yngre och det såg lite annorlunda ut inom vården kunde
            hon till exempel baka en kaka tillsammans med brukarna, och man
            kunde ha tid att gå en promenad. Det var livskvalitet. Många människor
            är väldigt ensamma. Jag tror att ensamhet är en av de största
            folksjukdomarna i Sverige.
          </note>
          <note>
            I dag finns andra alternativ, som till exempel RUT. Då har man
            möjlighet att välja. Man kanske inte vill ha städat; man kanske
            vill ha sällskap. Man kanske vill ha någon att sitta och prata
            med. Det kanske är den enda person som kommer hem till en på hela
            veckan. Då kan det vara mer prioriterat att prata eller gå en
            promenad.
          </note>
          <note>
            Jag vill säga att den privata verksamheten behövs och kan många
            gånger erbjuda betydligt mer än den offentliga.
          </note>
          <note>
            Jag kommer ihåg mitt första sommarjobb. Det var som solflicka
            på ett sjukhem. Som solflicka skulle jag förgylla tillvaron för
            de äldre. Jag var under 18 år, och jag fick därför inte mata de
            äldre därför att någon skulle kunna kvävas. Jag skulle spela och
            sjunga, gå ut och gå och läsa tidningen.
          </note>
          <note>
            Den tiden är förbi. I dag finns det inga solflickor eller solpojkar,
            åtminstone inte i den kommun där jag bor. Tyvärr har man skurit
            ned på mycket inom offentlig sektor.
          </note>
          <note type="speaker">
            Anf. 7 Näringsminister ANNIE LÖÖF (C):
          </note>
          <note>
            Herr talman! När man lyssnar på den här efterföljande debatten
            och inte har läst interpellationen kan man tro att interpellationen
            handlar om just äldreomsorgen och kvaliteten där. Det är en mycket
            angelägen diskussion. Men låt oss komma tillbaka till själva interpellationen
            som handlar om regeringens svar på den förordning som gäller EU:s
            statsstöd, och den är inte särskilt upphetsande, vill jag lova.
          </note>
          <note>
            I slutet av december förra året fattade man beslut om en rad
            olika saker vad gäller EU:s statsstöd. Det har ingenting med just
            kvaliteten i äldreomsorgen att göra, utan det är ett nytt regelpaket
            som består av fyra olika instrument som kommer att gälla alla
            myndigheter oavsett om det är på lokal eller nationell nivå. Det
            handlar om vilka krav man ska ställa när man beviljar ersättning
            som rör allmänna ekonomiska intressen.
          </note>
          <note>
            Man fattade bland annat beslut om ett nytt meddelande om definitioner
            inom detta område. Jag kan konstatera att det sannerligen behövs
            ett förtydligande kring olika komplicerade europeiska ord. Det
            handlar om att klargöra det rättsläge som EU-domstolen har haft
            vad gäller statsstödsregler.
          </note>
          <note>
            Den andra delen handlar om ett reviderat beslut där man har diskuterat
            vilka tjänster som man inte behöver anmäla till kommissionen när
            man ska bedöma statsstöd. Tidigare har det i stort sett bara handlat
            om sjukvård som man inte har behövt anmäla till kommissionen.
            Det utvidgas nu till fler tjänster som man inte behöver anmäla
            just till kommissionen.
          </note>
          <note>
            I vår kommer man att återkomma med ytterligare ett förslag om
            att man inte heller behöver anmäla tjänster som har ett mindre
            ekonomiskt värde vad gäller EU:s statsstöd. Det är både offentliga
            och privata aktörer som hanterar detta.
          </note>
          <note>
            Detta är den torra juridiska sanningen om vad denna fråga egentligen
            handlar om.
          </note>
          <note>
            Den andra delen som har varit föremål för debatt här i kammaren
            debatterar vi i många andra sammanhang. Jag debatterar den gärna
            i dag också, men det är detta som interpellationen egentligen
            handlar om. Jag kan känna att man här lite grann blandar äpplen
            och päron.
          </note>
          <note>
            Det är klart att äldreomsorgen behöver mer fokus och mer resurser.
            Det är av den anledningen som alliansregeringen under den förra
            mandatperioden har satsat just på äldreomsorgen ute i kommunerna.
          </note>
          <note>
            Jag besökte i går äldreboenden i Skåne. Det var fantastiska möten
            där jag träffade föreståndare, anställda och de som bor på äldreboenden.
            Det som man berättade för mig handlade om skillnaden vad gäller
            offentliga och privata aktörer i svenskt kvalitetsindex. Tittar
            man exempelvis på vårdpengen, barnomsorgspengen och skolpengen,
            det vill säga den peng som följer den enskilde, har de privata
            utförarna i dessa verksamheter ett betydligt högre anseende, och
            anställda, elever och vårdtagare är betydligt mer nöjda när reellt
            självbestämmande och valfrihet tillämpas.
          </note>
          <note>
            Däremot inom äldreomsorgen, där det inte finns någon äldrepeng
            utan där man använder upphandling och det finns en aktör, antingen
            privat eller offentlig, och där man inte kan välja mellan olika
            aktörer som när det gäller vårdcentraler och skolor, ser vi att
            det finns ett lägre förtroende både för den offentliga verksamheten
            och för den privata verksamheten.
          </note>
          <note>
            Då är mitt svar inte att man ska frånta de äldre valfrihet och
            självbestämmande, utan mitt svar från regeringen är mer valfrihet
            och mer tilltro till de äldre att kunna välja och kunna välja
            bort. Då blir det fokus på kvalitet, oavsett om det är verksamhet
            i privat, kommunal eller ideell regi. Då är det de som håller
            hög kvalitet som blir valda och som också kan fortsätta bedriva
            verksamhet.
          </note>
          <note type="speaker">
            Anf. 8 JENS HOLM (V):
          </note>
          <note>
            Herr talman! Jag anknyter gärna till detta förslag från EU. Precis
            som jag sade tidigare har jag inte fått något bra svar från näringsministern
            om varför Sverige har gått emot EU:s förslag om en efterkontroll.
          </note>
          <note>
            Det som näringsministern och regeringen skriver i sitt svar till
            EU är att så länge som denna tjänst konkurrensutsätts säkerställs
            en rimlig kontroll. Det tycker man räcker. Bara man har konkurrensutsättning
            är allting klart.
          </note>
          <note>
            Men när vi nu har haft exempel på exempel här i Sverige på hur
            pengar flyttas från välfärdssektorn till skatteparadis i andra
            länder då borde man väl åtminstone tillmötesgå ett förslag om
            att vi ska ha lite bättre kontroll så att man ska kunna göra en
            kontroll i efterhand, efter upphandlingen, av vad som har hänt
            med pengarna. Men det vill uppenbarligen inte regeringen, och
            det beklagar jag.
          </note>
          <note>
            Vi talar här om kvaliteten inom äldrevården. Jag vill ställa
            en fråga till näringsministern. Tycker inte näringsministern att
            det är viktigt med 10 procent mer personal inom äldreomsorgen?
            Det tycker i alla fall vi i Vänsterpartiet.
          </note>
          <note>
            Jag vill också fråga näringsministern: Vore det inte bra att
            tillskjuta extra resurser från staten till äldreomsorgen, såsom
            vi i Vänsterpartiet föreslår, så att man kan anställa mer personal,
            fortbilda personal och se till att det blir bättre mat. Det är
            tre konkreta exempel.
          </note>
          <note>
            Jag vill också passa på att fråga följande: Tänker näringsministern
            föreslå ett system med äldrepeng? Det låter så.
          </note>
          <note type="speaker">
            Anf. 9 Näringsminister ANNIE LÖÖF (C):
          </note>
          <note>
            Herr talman! Frågan som gäller regeringens svar till EU-kommissionen
            handlar inte om huruvida vi gillar uppföljning eller inte, utan
            den handlar om huruvida EU ska bestämma detta eller inte. I Sverige
            har vi en uppföljning och en tillsyn. Några år här av missförhållanden
            och oacceptabel hantering av det som är både kommunalt och privat
            tyder på att det är viktigt att denna tillsyn och denna uppföljning
            blir än striktare.
          </note>
          <note>
            Den andra frågan handlar om mer resurser. Det är givetvis alltid
            välkommet med mer resurser. Regeringen har satsat på äldreomsorgen
            genom en värdighetsgaranti och genom att tillskjuta pengar till
            kommunerna under förra mandatperioden, och vi kommer att följa
            utvecklingen noga.
          </note>
          <note>
            Det viktigaste är att vi har tydliga kvalitetskriterier och att
            vi får en bukett av olika aktörer som de äldre kan välja mellan.
          </note>
          <note>
            Äldrepeng är någonting som vi på ett begripligt sätt kan översätta
            lagen om valfrihetssystem med. Vi har skolpeng, vi har vårdpeng,
            och vi har barnomsorgspeng. En äldrepeng ryms också inom regeringens
            förslag om lagen om valfrihet, som nu har införts.
          </note>
          <note>
            Tänk om fler äldre runt om i hela Sverige skulle ha möjlighet
            att välja och välja bort äldreboenden. Då ger man makten till
            de enskilda pensionärerna och ger dem möjlighet att bestämma var
            de ska bo och vilken service de ska ha.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2011/12:161 om strukturfondernas roll
            i den regionala tillväxten
          </note>
          <note type="speaker">
            Anf. 10 Näringsminister ANNIE LÖÖF (C):
          </note>
          <note>
            Herr talman! Marie Nordén har frågat mig om vilka förändringar
            jag är beredd att vidta för att förenkla regelverket, minska byråkratin
            och få en bättre ordning vad gäller löpande utbetalningar av projektmedel
            samt se till att strukturfondsprogrammen uppfyller det ursprungliga
            syftet att stärka det lokala näringslivet. Marie Nordén har också
            frågat mig om jag är beredd att ändra förutsättningarna för återbetalning
            av medel för redan avslutade projekt.
          </note>
          <note>
            Jag vill betona att det är viktigt att förenklingen av strukturfondsarbetet
            fortgår. Regeringen arbetar därför för tydliga och transparenta
            processer och för en ändamålsenlig och effektiv administration.
            Arbetet avser förenklingar som kan göras redan under innevarande
            programperiod och sådant som är möjligt att införa under nästa
            programperiod, alltså efter 2013.
          </note>
          <note>
            Det är en utmaning att ställa rimliga administrativa krav på
            projektägare och samtidigt säkerställa att EU-medlen hamnar i
            rätt ficka. Om fel upptäcks efter att ett projekt har avslutats
            kan det i vissa fall bli nödvändigt att återbetala medel. Det
            är därför viktigt att ansvariga myndigheter informerar projektägare
            om detta och begär in nödvändig information i förväg.
          </note>
          <note>
            Under förhandlingarna om strukturfondsregelverket efter 2013
            samlar Näringsdepartementet in synpunkter och erfarenheter av
            att driva projekt inom ramen för EU:s strukturfondsprogram. En
            studie om näringslivets medverkan i strukturfondsprogrammen visar
            att en stor del av projekten inriktas mot näringslivet och företag.
            Företag deltar i samt finansierar projekt, vilket borde tyda på
            att projekten bidrar till att stärka det lokala näringslivet.
          </note>
          <note>
            Flera medlemsstater, däribland Sverige, har pekat ut enskilda
            lagstiftningar som orsak till fel och administrativ börda inom
            sammanhållningspolitiken, däribland upphandlings- och statsstödsregelverken.
            En genomgång av dessa regelverk görs inför nästa programperiod.
          </note>
          <note>
            Regeringskansliet följer vidare handläggningstiderna för att
            fånga upp signaler om förseningar i utbetalningar av projektmedel.
            Jag känner inte igen den bild som målas upp av interpellanten.
            Tvärtom är Sverige bland de länder som har högst genomförandetakt
            när det gäller strukturfondsprogrammen. Detta är naturligtvis
            centralt för att sammanhållningspolitiken ska kunna vara ett viktigt
            verktyg i arbetet för en hållbar tillväxt i våra regioner.
          </note>
          <note type="speaker">
            Anf. 11 MARIE NORDÉN (S):
          </note>
          <note>
            Herr talman! Jag vill börja med att tacka ministern för svaret.
          </note>
          <note>
            Precis som ministern säger är strukturfondsprogrammen väldigt
            viktiga för stora delar av landet. Om regeringens intentioner
            med politiken säger man jag läser innantill att det ska vara en
            utvecklingskraft i alla delar av landet med stärkt lokal och regional
            konkurrenskraft och att målet för politiken bäst genomförs genom
            en dialog på alla nivåer.
          </note>
          <note>
            Jag kommer från ett län där strukturfondsprogrammen är väldigt
            viktiga för den regionala utvecklingen. Den kraft som finns för
            att utveckla länet är många gånger beroende av att strukturfondsprogrammet
            fungerar. Därför är det bekymmersamt att vi så här långt in i
            vårt medlemskap vi har ju haft de här programmen länge fortfarande
            inte fungerar tillfredsställande.
          </note>
          <note>
            Jag hade en liknande debatt med den tidigare ministern på området,
            Anna-Karin Hatt. Orsaken till att jag nu tar upp nästan samma
            frågeställning med Annie Lööf är att jag fortfarande möter många
            projektägare som slåss med en stor problematik när gäller utbetalning
            av medel till pågående projekt och även bedömningar som förändras
            under pågående projekt. Fortfarande finns det byråkrati och krångel
            när det gäller utbetalning av kapital till enskilda projektägare.
            Jag möter projektägare som är tvungna att utöka sin kredit på
            banken i väntan på utlovade medel från Tillväxtverket.
          </note>
          <note>
            Om den problematik jag tar upp när det gäller återbetalning avseende
            avslutade projekt som genomgår en revision efter avslutad projekttid
            kan man tycka att det är viktigt med revision och att pengarna
            används på rätt sätt. Jag är den första att hålla med om det.
            Men någonstans känner projektägare som drabbats av den här situationen
            att någonting haltar. De väntar länge på att pengar betalas ut
            men vill känna en trygghet i att orsaken är att man vill göra
            en riktig bedömning av hur projektpengarna används så att de inte
            felaktigt betalas ut.
          </note>
          <note>
            När man äntligen får sina pengar kan det ha gått så lång tid
            att projektet till och med har avslutats. Det har skett i Jämtland
            med projektet Teknikland. Ett år efter avslutat projekt och efter
            att pengarna använts görs en revision. I revisionen konstateras
            att felaktigheter begicks vid upphandlingen. Tillväxtverket har
            under hela perioden varit väldigt nära involverat. Men i dag vill
            man inte känna något ansvar för att det gick fel.
          </note>
          <note>
            Därför ställer jag frågan till ministern om det inte borde finnas
            ett delat ansvar när det faktiskt begås felaktigheter. Man tror
            dock att man har gjort rätt. Det är inte så att man har förskingrat
            pengar, och det är inte så att man slösat bort pengar eller att
            pengar hamnat i fel händer och inte gått till det man fått projektpengarna
            till. Dock har man lyckats göra ett enda fel. Tillväxtverket tar
            inget som helst ansvar för detta.
          </note>
          <note>
            Sådant här leder till en helt ohållbar situation för projektägarna
            då det inte finns några pengar samtidigt som pengar ska betalas
            tillbaka. Denna verklighet lever många i. Det är inte bara i Jämtland
            som problemet finns. Därför tycker jag att det är oroväckande
            att man fortfarande inte vill kännas vid att det ser ut på detta
            sätt. Jag hoppas att ministern har ett svar om det här.
          </note>
          <note type="speaker">
            Anf. 12 MARIE WICKBERG (C):
          </note>
          <note>
            Herr talman! Jag vill börja med att tacka Annie Lööf för ett
            utmärkt svar.
          </note>
          <note>
            Jag tror att vi kan vara överens om att regelkrångel dödar kreativitet.
            Det gör att driftiga människor som borde ägna sin tid åt att vara
            entreprenörer i stället tvingas att bli byråkrater. Men oftast
            är de människor som är bra byråkrater inte bra entreprenörer.
          </note>
          <note>
            Just därför är regelkrånglet en högt prioriterad fråga för Centerpartiet.
            Regeringen jobbar med regelförenkling och har lyckats minska regelbördan.
            Det kan påpekas att regeringen är den första regeringen någonsin
            som lyckats med det. Sedan kan vi alltid önska att man skulle
            ha kommit längre och att man skulle ha minskat regelkrånglet ännu
            mer, men det arbetet vet jag är prioriterat från regeringshåll.
          </note>
          <note>
            Det här arbetet är prioriterat på många områden, även inom strukturfonderna
            och inom landsbygdsprogrammet. Därigenom är arbetet prioriterat
            också på EU-nivå, för det är där man måste ha med sig frågan.
            Hur mycket vi kapar reglerna i Sverige spelar ingen roll om någon
            annan kontinuerligt lägger mer på regelhögen.
          </note>
          <note>
            Jag instämmer ändå inte i Marie Nordéns kritik mot regeringen
            först och främst därför att jag tror att vi måste se på strukturfonderna
            som en fantastisk möjlighet. Här har vi 22,3 miljarder till att
            jobba med att skapa utvecklingskraft och tillväxt runt om i Sverige.
            Sverige är bra på detta. I Europa är vi i Sverige bäst på genomförandet
            av strukturfonderna. En beslutsnivå på 98 procent är otroligt
            positivt.
          </note>
          <note>
            I det här fallet måste man också skilja på det som kan göras
            och det som inte kan göras. Vi måste verka inom uppsatta ramar.
            Det handlar om rättstrygghet och om likabehandling i Sverige och
            i EU. Vi kan jobba inom de ramar som finns inom befintlig programperiod
            och inom ramen för de regler som i dag finns med att så långt
            som möjligt förenkla och förklara regelverken och se till att
            handläggningstiderna blir så korta som möjligt.
          </note>
          <note>
            Jag vet att man jobbar med att förändra inom dessa ramar och
            att man ger sig i kast med den gigantiska drake som vi ibland
            brukar kalla för EU-byråkrati. Just därför har man inom EU pekat
            ut specifik lagstiftning som jag vet att regeringen jobbar med.
            Det handlar om upphandlingsregler och om de statsstödsregler som
            vi tidigare här talat om som särskilt prioriterade att titta på.
          </note>
          <note>
            I årets budgetproposition tillför regeringen 6 miljoner kronor
            till Tillväxtverket avsedda för kontroller inom programmet för
            territoriellt samarbete. Man jobbar med fortlöpande utvärdering.
            Man har en lärandeprocess, och hela tiden jobbar man med att förenkla
            inom ramarna för programmet. Det här är ett viktigt och värdefullt
            arbete.
          </note>
          <note>
            Inte minst ska man komma ihåg att vi centerpartister finns i
            hela landet. Vi reser mycket och träffar människor som jobbar
            med de här projekten. Vi lyssnar och tar till oss idéer. I regeringen
            har vi makt att ändra inom de ramar som finns i programmet, vilket
            hela tiden görs.
          </note>
          <note>
            Målet är naturligtvis att skapa jobb- och utvecklingskraft på
            landsbygden och att till alla buds stående medel minska regelkrånglet
            och byråkratin så att entreprenörer kan få vara entreprenörer.
          </note>
          <note type="speaker">
            Anf. 13 BÖRJE VESTLUND (S):
          </note>
          <note>
            Herr talman! Jag begärde ordet med anledning av att de här frågorna
            just nu i allra högsta grad är föremål för förhandlingar i EU.
            Därmed blir frågorna lite mer intressanta.
          </note>
          <note>
            Därför undrar jag: Vad gör regeringen för att få en förändring?
            Även vi som inte dagligen och stundligen sysslar med regionalpolitik
            och sammanhållningspolitik har i alla fall mer än en gång träffat
            aktörer som har talat om hur fruktansvärt byråkratiskt och krångligt
            det är att hålla på med sammanhållningsstöden och regionalpolitiken.
          </note>
          <note>
            Vad gör regeringen för att det åtminstone ska bli ett minskat
            antal mejl, brev och telefonsamtal från människor som i förtvivlan
            river sitt hår? De tycker att de gör rätt. Ändå får de smäll på
            fingrarna av någon myndighet, oftast av länsstyrelsen i de här
            fallen eller av Tillväxtverket, för att de gjort fel. Detta är
            min konkreta fråga.
          </note>
          <note>
            Om det ska vara någon mening med att bygga ut här måste det göras
            nu när vi kan påverka, för snart stänger man böckerna så att säga.
            Då kan vi inte påverka så mycket, utan då har vi de regler vi
            har.
          </note>
          <note type="speaker">
            Anf. 14 Näringsminister ANNIE LÖÖF (C):
          </note>
          <note>
            Herr talman! Det är väldigt angelägna frågor, tycker jag både
            regionala tillväxtfrågor som sådana och hur vi kan smalna av myndighetshantering,
            byråkrati och regelverk så att vi släpper loss den regionala kreativitet
            och utvecklingsförmåga som finns i hela landet. De regionala tillväxtmedlen
            kommer nämligen i stort sett hela Sverige till del.
          </note>
          <note>
            I dag finns det åtta regionala strukturfondsprogram i Sverige.
            Det är, som Marie Wickberg tog upp i sitt inlägg, 22,3 miljarder
            kronor det handlar om. Det är 8 miljarder i EU-medel, och nästan
            hälften av dessa medel går till det område Marie Nordén kommer
            ifrån, alltså mellersta och översta Norrland. 3,6 miljarder går
            till dessa områden. Det är 10 miljarder i svenska kronor som medfinansiering
            och från näringslivet 4,3 miljarder.
          </note>
          <note>
            Därför är det så ofantligt viktigt att dessa pengar ska arbeta
            ute i verkligheten och göra nytta vad gäller landsbygdsutveckling,
            innovation, grön teknik, utvecklingskraft och regionala möjligheter
            runt om i hela landet. Dessutom finns Socialfonden i detta, som
            arbetar mer med arbetsmarknadsfokus. Vi har tillskjutit medel
            inför det här årets budget. I BP 12 tillsköts Tillväxtverket 6
            miljoner ytterligare för just detta, med fokus på det territoriella
            samarbetet.
          </note>
          <note>
            Vi arbetar hela tiden med förenklingar. Till exempel finns det
            fortlöpande utvärdering och uppföljning, både av vad man kan göra
            för förenklingar under innevarande programperiod och av vad man
            kan göra efter 2013. Vi har bland annat samlat in projektägares
            syn på förenklingsmöjligheter, och det finns fortfarande möjlighet
            att skicka in till Näringsdepartementet så att vi kan få en bred
            bild och se vilka fler åtgärder vi kan göra för att göra det så
            enkelt som möjligt.
          </note>
          <note>
            Vad gäller genomförandetakten på detta område har vi gett Statskontoret
            i uppdrag att göra en analys av Tillväxtverket. Man konstaterar
            att myndigheten har klarat beredningen. Den har klarat granskningen,
            och den har klarat utbetalningarna. Ingenting tyder på att det
            skulle vara dålig ordning vad gäller utbetalningar. Beslutsnivån
            ligger på 98 procent. Detta mättes i augusti 2011. Sverige ligger
            bäst till i Europa när det gäller genomförande av strukturfondsprogrammen
            vad gäller både beslut och utbetalningstakt.
          </note>
          <note>
            Att vi är bäst och att vi är bra på dessa områden betyder dock
            inte att vi ska sitta still och rulla tummarna. Det handlar i
            stället om kontinuerlig uppföljning och kontinuerlig granskning,
            och det kommer regeringen att fortsätta med.
          </note>
          <note>
            Börje Vestlund tog upp frågan vad regeringen gör framöver. Arbetet
            är så fördelat att det är EU-minister Birgitta Ohlsson som hanterar
            sammanhållningspolitiken vad gäller budgetära frågor, och jag
            som ansvarig för regional tillväxt tar ansvar för själva innehållet
            som sådant. Jag var i Bryssel i december, då vi diskuterade just
            innehållet. På ett av mötena var det fokus på regelförenkling.
            Vad kan vi göra för att underlätta i den bibel EU-kommissionen
            nu faktiskt producerar vad gäller regelverk för sammanhållningspolitiken?
            Vad kan vi göra också lokalt och regionalt för att snabba upp
            detta?
          </note>
          <note>
            Det är alltså nu en top of the top-fråga vad gäller de förhandlingar
            som är heta under 2012. Där är den svenska regeringen väldigt
            aktiv i att driva på frågan om regelförenkling på EU-nivå.
          </note>
          <note type="speaker">
            Anf. 15 MARIE NORDÉN (S):
          </note>
          <note>
            Herr talman! Min kritiska bild är inte min bild, utan det är
            projektägarnas bild. Motivationen jag har för att ta denna debatt
            igen med ministern är inte på något sätt att försöka måla upp
            en bild av att vi inte kan göra ett bra jobb och att detta inte
            är viktiga medel för Jämtland och för landet. Motivationen jag
            har för att ta upp detta är att jag vill att det ska fungera bättre.
            Det är det uppdrag jag har fått av projektägare och dem jag har
            pratat med hemma i Jämtland. Som sagt: Vi tar emot ungefär 3,6
            miljarder. Det är självklart att det är otroligt viktigt att det
            fungerar.
          </note>
          <note>
            Socialdemokraterna och den regering som satt när detta startade
            var de som byggde upp modellen för att hantera strukturfondspengarna.
            Just den modell där man tar besluten så nära länets invånare och
            projektägare de som har en drivkraft och är entreprenörer som
            möjligt är en fantastisk modell. Jag tycker att det är en modell
            vi ska vara stolta över att vi fortsätter att utveckla.
          </note>
          <note>
            Att jag tar upp frågan igen är för att jag och många med mig
            känner att den bild som målas upp i rapporten faktiskt inte är
            helt sann. Jag ser att det finns en rättsosäkerhet för dem som
            är projektägare i dag. Man vet inte om de godkännanden som kommer
            under pågående projekt håller. När Tillväxtverket efter mycket
            om och men och efter lång väntan säger att de ska betala ut pengarna
            tror man ändå på att man kan känna sig trygg i att man har gjort
            rätt.
          </note>
          <note>
            Jag kan ta ett exempel som är skrämmande. Det gäller Almi i Jämtland,
            som under våren 2011 låg ute med 23 miljoner. Då hade de inte
            fått någon betalning sedan tredje kvartalet 2009. Under april
            2011 fick man till slut betalning för 2009, men inte för 2010.
            Om detta inte når fram till regeringen och ansvarig minister är
            detta det sätt jag måste använda för att ni ska få en riktig bild
            av hur det är ute i landet. Det kanske inte fungerar precis så
            problemfritt som regeringen har fått rapport om.
          </note>
          <note>
            Jag vill att detta ska vara någonting som får människor att känna
            att det finns möjlighet att förverkliga sina idéer. Varje län
            ska utifrån den regionala utvecklingsstrategin känna att man har
            en kraft att göra saker gemensamt. Jag möter dock tidigare projektägare,
            eller sådana som är inne i projekt, som faktiskt ifrågasätter
            om de vågar gå in i ett projekt. Teknikland är ett självklart
            ett exempel på hur man känner sig i händerna på en situation och
            en myndighet man inte har möjlighet att påverka. Man vet inte
            hur man ska hantera detta, för det finns inga pengar att betala
            tillbaka.
          </note>
          <note>
            Jag vet att ministern inte kan ha åsikter om och synpunkter på
            enskilda fall, men jag tycker att det är viktigt att ministern
            får information om enskilda fall som visar på att detta är en
            del av hela den modell vi har som faktiskt inte fungerar.
          </note>
          <note>
            När man blir återbetalningsskyldig och har gjort fel om man har
            förskingrat pengar och medvetet lurat staten och EU på pengar
            ska man självklart betala tillbaka. Jag vill inte att det ska
            bli ett system man utnyttjar, utan detta är ett system som ska
            fungera. Det ska fungera bra, så att många kan vara med och engagera
            sig i det.
          </note>
          <note type="speaker">
            Anf. 16 Näringsminister ANNIE LÖÖF (C):
          </note>
          <note>
            Herr talman! Jag tycker också att det är problematiskt att höra
            just de enskilda fall som har råkat i knipa. Jag kan givetvis
            inte gå in och kommentera enskilda fall, precis som Marie Nordén
            sade. Jag kan dock konstatera att man aldrig kan skapa ett system
            som är helt vattentätt.
          </note>
          <note>
            Den kritiska bild som Marie Nordén ändå målar upp är angelägen
            för mig att inte bara få reda på utan också bemöta. Därför välkomnar
            jag att vi har denna debatt i riksdagen i dag. Jag tycker att
            det är viktigt att vi använder det parlamentariska golvet till
            att just föra diskussion om hur vi kan föra regional utveckling
            framåt och hur vi kan skapa system och regelverk i Sverige som
            inte dödar kreativitet utan främjar kreativitet. Det är nämligen
            en jätteangelägen fråga.
          </note>
          <note>
            Vi vet att det finns en problematik, och det är därför vi bland
            annat har tillfört mer medel. Vi har gett Statskontoret i uppdrag
            att följa myndighetens verksamhet. Vi har samlat in projektägares
            synpunkter på förenklingsåtgärder både för den innevarande programperioden
            och som ett väldigt viktigt medskick inför den kommande programperioden,
            som Näringsdepartementet nu febrilt håller på att arbeta med.
            Det gäller både förhandlingsläget i Bryssel och förberedelser
            inför nästa programperiod.
          </note>
          <note>
            Vad gäller återbetalningen stadgas den i EU:s regelverk. Det
            stadgas också i den svenska förordningen att om beslut har fattats
            på grund av oriktig, vilseledande eller ofullständig uppgift från
            sökanden får myndigheten som beslutat om stöd upphäva detta.
          </note>
          <note>
            Jag tror att det är viktigt också ur rättssäkerhetsaspekt att
            skattepengar, EU-medel, verkligen arbetar på rätt sätt. Och jag
            förutsätter att de regelverk som finns efterföljs och att man
            lever upp till dem.
          </note>
          <note>
            Marie Nordén tog också upp frågan om Almi, som inte ligger inom
            ramen för sammanhållningspolitiken utan är en annan fråga. Den
            har regeringen också uppmärksammat. Det pågår i dag en översyn
            av det statliga riskkapitalsystemet och de statliga riskkapitalaktörerna.
            Detta aviserades i budgetpropositionen 2012. Nu gör man en översyn
            för att se om det finns en möjlighet att slå samman Almi Företagspartner
            med Innovationsbron, för att på det sättet ha statliga aktörer
            utspridda i regionerna runt om i landet som kan vara effektiva
            och samordnande i de tidiga skedena, det vill säga i såddfas eller
            tidig expansionsfas.
          </note>
          <note>
            Det här är viktiga regelverk för både statliga riskkapitalaktörerna
            och sammanhållningspolitiken. Det är av den anledningen som jag
            personligen har gått in hårt i arbetet för att för nästa programperiod
            fokusera på innovation, grön teknik och näringslivsutveckling,
            för de här medlen betyder så oerhört mycket för jobb och utveckling,
            inte minst i norra delen av Sverige. Därför är det viktigt att
            vi har en regering som är offensiv i Europasammanhang. Och när
            jag möter mina europeiska kolleger får jag berättat för mig att
            vi nu har en regering som är offensiv, som sätter sig vid bordet
            och diskuterar de här frågorna på ett annat sätt än under tidigare
            decennier.
          </note>
          <note>
            Jag är väldigt glad över att vi har en regering som i dag tar
            strid för att få ett så gott återflöde som möjligt till Sverige
            och till regional tillväxt.
          </note>
          <note type="speaker">
            Anf. 17 MARIE NORDÉN (S):
          </note>
          <note>
            Herr talman! Om regeringen har varit speciellt offensiv råder
            det delade meningar om, med tanke på att man har riktat den största
            kraften på att hålla nere budgeten, och att man har kommit in
            väldigt sent i den här diskussionen är vi alla medvetna om.
          </note>
          <note>
            Det är bra att regeringen jobbar med regelförenklingar. Men exemplet
            som jag tog upp, projektet på Almi, var ett projekt inom strukturfondspengarna.
            Det handlade alltså inte om riskkapital, utan det var ett strukturfondsprojekt
            som man väntade på utbetalning för.
          </note>
          <note>
            Det är bra att Tillväxtverket får ökade resurser. Jag hoppas
            att de går till rätt saker. Men det oroar mig att å ena sidan
            säger ministern att man inte har några signaler om att det finns
            några längre väntetider för att få utbetalningar och att de å
            andra sidan har fått pengar för att de ska fixa utbetalningstiderna.
            Då frågar jag: Går de ökade resurserna verkligen till rätt saker
            om Tillväxtverket har aviserat för regeringen att de har problem
            med att betala ut i tid?
          </note>
          <note>
            En sak som efterfrågas bland många projektägare är att Tillväxtverket
            ska få en mer rådgivande roll under löpande projekt. Det upplever
            man inte att man har i dag. Det hoppas jag att det går att hitta
            en lösning på.
          </note>
          <note>
            Tekniklandet visade mig en paragraf i förvaltningslagen. De undrade:
            Ska inte också Tillväxtverket följa § 4 om myndigheternas serviceskyldighet,
            att lämna upplysningar, vägledning råd och vara till hjälp i enskilda
            frågor som rör myndighetens verksamhetsområde? Man känner sig
            så otroligt hjälplös i en situation där man tror att man har gjort
            rätt, har haft kontakt med myndigheten och myndigheten sedan anser
            sig inte ha något ansvar för att det gick fel. Det är den rättsosäkerheten
            som jag hoppas att regeringen tar med sig. Det är ett otroligt
            viktigt arbete att bygga upp nästa programperiod som vi alla vill
            ska fungera väldigt bra.
          </note>
          <note type="speaker">
            Anf. 18 Näringsminister ANNIE LÖÖF (C):
          </note>
          <note>
            Herr talman! Jag vill tacka Marie Nordéns för inspelen i det
            sista replikskiftet. Jag tror att det är viktigt att vi vill lyssna
            in de fall som finns runt om i landet.
          </note>
          <note>
            Det jag ville säga med mitt inledande svar i interpellationsdebatten
            är att Sverige ligger väldigt bra till i Europa, till och med
            bäst vad gäller genomförandetakten och utbetalningarna. Men det
            betyder inte att vi är nöjda till 110 procent, utan det betyder
            att vi ändå hela tiden kan förbättra oss, och det är det som vi
            hela tiden arbetar med.
          </note>
          <note>
            Jag känner inte igen bilden att Sverige har kommit in sent i
            diskussionerna vad gäller nästa programperiod. Under hösten var
            jag med på informella ministermöten, där både de nordiska och
            de europeiska ministrarna samordnade sig och där vi också hade
            bilaterala möten mellan olika länder som är likasinnade med Sverige
            i att offensivt driva på. Jag har också deltagit i möten där innehållet
            i nästa programperiod har diskuterats, liksom EU-ministern har
            varit med då budgetära frågor har diskuterats.
          </note>
          <note>
            Det är viktigt att markera vår aktivitet i de här frågorna. År
            2012 är ett högkonjunkturår för förhandlingarna vad gäller sammanhållningspolitiken,
            som väntas gå i mål i början av 2013. Det är viktigt att vi här
            maximerar svenskt återflöde och driver på vad gäller gleshetsbonus
            och gleshetskriterium, för det är en viktig del för fördelningen
            av medel, inte minst till Finland och Sverige som är relativt
            glesbefolkade länder jämfört med övriga europeiska länder.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2011/12:186 om jämlik vård för personer
            med diabetes
          </note>
          <note type="speaker">
            Anf. 19 Socialminister GÖRAN HÄGGLUND (KD):
          </note>
          <note>
            Herr talman! Gunnar Sandberg har frågat mig följande:
          </note>
          <note>
            Kan socialministern garantera att den av TLV föreslagna uteslutningen
            av diabeteshjälpmedel ur den statliga subventionen inte kommer
            att påverka patienterna negativt?
          </note>
          <note>
            Hur avser socialministern att säkerställa att TLV:s beslut inte
            innebär en återgång till äldre diabeteshjälpmedel och behandlingar?
          </note>
          <note>
            Vilka åtgärder avser socialministern att vidta för att personer
            med diabetes även i framtiden ska ha tillgång till likvärdiga
            hjälpmedel oavsett vilket landsting de tillhör?
          </note>
          <note>
            Jag vill först och främst understryka att den hälso- och sjukvård
            som erbjuds ska vara jämlik, av god kvalitet och ges efter behov
            till alla. Den ska också vara lätt tillgänglig, oavsett var i
            landet man bor. Hälso- och sjukvården är landstingsstyrd och det
            är, enligt hälso- och sjukvårdslagen (1982:763), landstingens
            ansvar att tillgodose behovet av hälso- och sjukvård.
          </note>
          <note>
            I budgetpropositionen för 2011 aviserade regeringen en satsning
            på jämlik vård. För 2011 satsades 15 miljoner kronor, och under
            2012 satsas lika mycket. Under föregående år vidareutvecklades
            arbetet med öppna jämförelser för att belysa ojämlikhet i vården.
            Socialstyrelsen fick också ett uppdrag att kartlägga utmaningarna
            på området. Under innevarande år kommer en strategi för jämlik
            vård att tas fram.
          </note>
          <note>
            I lagen (2002:160) om läkemedelsförmåner finns angivet att det
            är Tandvårds- och läkemedelsförmånsverket (TLV) som beslutar om
            vilka förbrukningsartiklar som ska subventioneras inom ramen för
            förmånssystemet. TLV har även möjlighet att själva initiera omprövningar
            av redan fattade subventionsbeslut. Den omprövning av insulinpumpar
            som nu genomförs har alltså initierats av myndigheten själv. TLV:s
            beslut om huruvida insulinpumparna fortsättningsvis ska ingå i
            läkemedelsförmånerna kommer att träda i kraft tidigast under 2013.
            Omprövningen av insulinpumparna görs i dialog med Sveriges Kommuner
            och Landsting som själva har aviserat att insulinpumparna även
            i fortsättningen kommer att vara subventionerade för patienterna.
            Jag har tillsammans med mina medarbetare informerat mig om det
            pågående arbetet och kommer fortsättningsvis att följa arbetet
            noggrant.
          </note>
          <note type="speaker">
            Anf. 20 GUNNAR SANDBERG (S):
          </note>
          <note>
            Herr talman! Jag får tacka socialministern för svaret. Vi står
            återigen här och ska debattera en stor folkhälsofråga, och jag
            känner lite extra ansvar för folkhälsan.
          </note>
          <note>
            Diabetes är en av de stora folksjukdomarna. Anledningen till
            att jag har ställt interpellationen är den stora oro som finns
            bland diabetiker efter beskedet att den statliga myndigheten TLV
            vill ta bort den statliga subventionen av insulinpumpar som funnits
            i 15 år.
          </note>
          <note>
            Detta riskerar att leda till försämrad behandling för patienter
            med diabetes. Att leva med diabetes innebär att man regelbundet
            måste kontrollera sina blodsockervärden och reglera medicineringen
            av insulin. Tidigare skedde medicineringen uteslutande genom sprutor
            med insulin. I dag sker den främst genom en insulinpump.
          </note>
          <note>
            Med hjälp av en insulinpump som fästs på kroppen kan man ge sig
            själv direktverkande insulin utan sprutor. Pumpen kan ställas
            in individuellt och kan enkelt bäras och hanteras av patienten.
            Insulinpumpen är extra viktig för barn som kan ha svårt att hantera
            sprutor och komma ihåg när de ska ta dem.
          </note>
          <note>
            Fel medicinering kan ge allvarliga komplikationer och vara direkt
            livshotande. Dåligt behandlad diabetes leder bland annat till
            blindhet, njursvikt, hjärtinfarkt, stroke och problem med blodcirkulationen,
            vilket kan leda till amputation. Föräldrar till barn med diabetes
            måste dygnet runt kontrollera värdena för att inte riskera sitt
            barns hälsa.
          </note>
          <note>
            Sveriges Kommuner och Landsting, SKL, har uppgett i medierna
            att insulinpumpar även i fortsättningen kommer att subventioneras
            och då via landstingsbudgeterna. Detta kan dock inte SKL garantera
            rent lagligt eftersom varje landsting ansvarar självständigt för
            sin budget och sina prioriteringar. Risken är stor att det kommer
            att bli stora skillnader när det gäller vem som kommer att erbjudas
            insulinpumpsbehandling samt urvalet av produkter och innovationer
            beroende på de enskilda landstingens ekonomiska prioriteringar
            och regler. Risken är stor att vi får en ojämlik vård i Sverige
            på ett viktigt område som diabetesvård.
          </note>
          <note>
            Min fråga till Göran Hägglund är därför: Vilka initiativ tänker
            han ta för att se till att patienterna inte drabbas?
          </note>
          <note type="speaker">
            Anf. 21 CHRISTINA KARLSSON (S):
          </note>
          <note>
            Herr talman! Att vara förälder är något av det bästa man kan
            vara. Vi vet också att det är ett stort ansvar. De allra flesta
            gör allt för att deras barn ska få vad de behöver för att leva
            ett bra liv. Det är mycket att tänka på även med fullt friska
            barn. Har man dessutom ett barn med någon form av speciella behov,
            det kan vara sjukdom, handikapp eller någon annan form av funktionshinder,
            blir det än mer att tänka på.
          </note>
          <note>
            I dag finns det ungefär 8 000 barn med diabetes i Sverige. Jag
            tror att det är svårt för oss som inte är drabbade av detta att
            sätta oss in i hur dessa människors vardag ser ut och hur det
            är att verkligen leva med ett barn med diabetes. Det är ständiga
            blodsockerkontroller, medicineringar, funderingar och tankar på
            hur det ska gå för barnet i framtiden, om man gör det rätta och
            om det är det allra bästa. Man oroar sig över framtiden och vilka
            komplikationer som kan uppstå om man misslyckas på något sätt
            som förälder.
          </note>
          <note>
            Jag tycker att ministern i sina anföranden ofta framhåller att
            det är föräldrarna som vet bäst vad deras barn behöver. Just nu
            upplever jag att det finns en stor oro bland dessa föräldrar med
            anledning av den diskussion som har varit om diabeteshjälpmedlen.
            Varje förälder vill självfallet att deras barn ska få tillgång
            till den allra bästa behandling som finns. I dag är insulinpumpar
            det närmaste man kan komma att ha egna, friska, insulinproducerande
            celler.
          </note>
          <note>
            Jag har svårt att förstå vilken anledning det finns att förändra
            ett väl fungerande system. De föräldrar som jag har talat med
            har framfört till mig att de tycker att det fungerar relativt
            bra med den ordning vi har i dag. Det skulle vara väldigt intressant
            om ministern kunde utveckla vilket syftet är med denna förändring.
            I vilken mån tar ministern hänsyn till vad dessa föräldrar anser
            vara det bästa för just deras barn?
          </note>
          <note type="speaker">
            Anf. 22 HILLEVI LARSSON (S):
          </note>
          <note>
            Herr talman! Det är någonting alldeles oerhört som håller på
            att hända här. Diabetes är faktiskt en potentiellt livshotande
            sjukdom. De här pumparna är avsedda för personer som har diabetes
            1, och det får man som regel redan som barn. Här har vi alltså
            små barn som riskerar att gå miste om denna pump som kan underlätta
            deras liv så mycket och förebygga allvarliga sjukdomar som hjärtinfarkt,
            njursvikt, stroke, amputation av fötter och blindhet i framtiden.
          </note>
          <note>
            Då kan man fråga sig: Är det inte lätt för föräldrarna att fixa
            detta? Nej, det är det inte. En sådan här pump kostar mellan 30
            000 och 40 000 kronor, och den måste bytas ut ungefär vart fjärde
            år. Det innebär att detta riskerar att bli en klassfråga där de
            som inte har råd varken kan ge sina barn eller sig själva det
            här hjälpmedlet om de lider av diabetes.
          </note>
          <note>
            Det kommer nog att lösa sig i vissa landsting, men det kommer
            att bli helt avgörande var man råkar bo. Regeringen har inte tillskjutit
            mer pengar till landstingen för att de ska kunna sköta den här
            frågan. Det är rätt mycket pengar det handlar om. Risken är att
            det blir en sämre form av pumpar i en del landsting eller att
            en del tvingas gå tillbaka till sprutbehandling. Det var vad som
            stod till buds innan, och en del håller fortfarande på med det.
          </note>
          <note>
            Det innebär att man tvingas ta i genomsnitt åtta sprutor per
            dygn. Det kan vara jobbigt nog för en vuxen människa, men tänk
            på hur det skulle vara för ett litet barn i två- till treårsåldern.
            Ska föräldrarna tvingas hålla fast dem åtta gånger per dygn? Det
            blir ytterligare ett problem när det gäller alla barn som går
            i förskolan. Förskolepersonalen är inte utbildad för att behandla
            diabetespatienter. De har inte heller resurser till detta. De
            har svårt att hinna med som det är.
          </note>
          <note>
            Med en sådan här pump kan man klara vardagen ganska enkelt. Pumpen
            mäter blodsockernivåer, och man anpassar detta efter måltiderna.
            Det är även så att pumpen anpassar sig efter måltider och blodsockernivåer.
            Man kan hålla sig på en mycket jämnare nivå och därmed slippa
            obehag för den enskilde och risk för svimning och att det ska
            gå snett på olika sätt. Man kan också, som jag var inne på tidigare,
            förebygga framtida mycket allvarliga sjukdomar.
          </note>
          <note>
            Jag tycker att det är helt sanslöst att detta har kunnat glida
            igenom. Som motivering har det här verket, TLV, använt att den
            här pumpen inte är någon förbrukningsvara. Det är klart att den
            är en förbrukningsvara. Den byts ju ut även om det är mer sällan,
            det vill säga vart fjärde år.
          </note>
          <note>
            En annan oro som diabetiker som är beroende av sin pump känner
            är att det kommer att bli problem även med alla förbrukningsartiklar
            som byts ut oftare, med tanke på TLV:s motivering att man inte
            innefattar förbrukningsvaror. Det kan vara lika dyrt med alla
            dessa enskilda nålar som ska bytas ut i pumpen och alla små tillbehör
            som kostar. Ska den enskilde stå för det? Det blir upp till landstingen
            att besluta om det, och vi vet ju att landstingen redan går på
            knäna ekonomiskt. Risken är att man i en del landsting inte kommer
            att ge den absolut bästa behandlingen. Det är mycket allvarligt
            med tanke på att antalet med diabetes 1 växer och att man får
            det redan i barndomen.
          </note>
          <note>
            Jag kan inte för mitt liv förstå hur detta kan accepteras. Det
            är klart att verket får fatta sina beslut självständigt, men regeringen
            måste ta ansvar för att förebygga en folkhälsokatastrof. Detta
            kan också bli livshotande i förlängningen.
          </note>
          <note type="speaker">
            Anf. 23 Socialminister GÖRAN HÄGGLUND (KD):
          </note>
          <note>
            Herr talman! Jag tror att det är viktigt att behålla sansen också
            i den här diskussionen som självfallet är otroligt viktig. Jag
            uppskattar mycket den interpellation som Gunnar Sandberg har ställt.
            Gunnar Sandberg har visat ett stort engagemang i de här frågorna
            under mycket lång tid. Vi vet att det här är jätteviktigt för
            många enskilda personer. I många sammanhang, inte minst när det
            handlar om barn, spelar det också en jättestor roll för omgivning
            och för hela livsföringen. Det här är en sjukdom som man bär med
            sig ständigt och jämt, och man måste ständigt och jämt behandla
            för att inte drabbas akut och allvarligt.
          </note>
          <note>
            Det är viktigt att säga att det inte finns något beslut fattat
            om hur det ska vara. En myndighet som har till uppgift att ständigt
            pröva statens subvention på det här området har bestämt sig för
            att titta på den här frågan. Den kommer så småningom med ett beslut.
          </note>
          <note>
            Man kan också notera att Sveriges Kommuner och Landsting, precis
            som har sagts här i diskussionen, vid ett par tillfällen också
            i skrift har uttalat sig för att man är villig att ta ansvar på
            det här området. Det är mycket riktigt som har sagts att Sveriges
            Kommuner och Landsting är en part som inte bindande kan företräda
            alla sina medlemmar när det gäller ställningstaganden. Däremot
            är det klart att man är lyhörd för sina medlemmars synpunkter
            och, föreställer jag mig, att ledningen oavsett om det handlar
            om tjänstemän eller politiskt förtroendevalda inte säger mer än
            man kan föreställa sig att man har stöd för i den egna organisationen.
            Annars blir man i regel inte så långlivad i ett sådant sammanhang.
          </note>
          <note>
            Jag kommer självklart att följa det här mycket noggrant. Det
            är självklart angeläget att alla människor som är i behov av medicinsk
            utrustning för att kunna klara sin dagliga livsföring utan att
            drabbas av sjukdom ska ha möjlighet till det.
          </note>
          <note>
            För det här finns också ett väldigt tydligt lagstöd. Sedan handlar
            det om hur man på det mest effektiva sättet organiserar det här
            mellan de olika nivåerna. Vem står för kostnaden? Det kommer det
            möjligen att finnas skäl att diskutera om nu TLV landar på ett
            sådant här beslut.
          </note>
          <note>
            Vi följer som sagt diskussionen väldigt noggrant och kommer inte
            att låta någonting inträffa som drabbar människor på ett orimligt
            sätt, självklart inte!
          </note>
          <note type="speaker">
            Anf. 24 GUNNAR SANDBERG (S):
          </note>
          <note>
            Herr talman! Det gläder mig att höra att ministern och jag är
            överens om hur viktigt det är med en bra diabetesvård. Jag menar
            heller inte att socialministern ska överta TLV:s uppgifter.
          </note>
          <note>
            Tandvårds- och läkemedelsförmånsverket, TLV, har i uppdrag att
            pröva vilka läkemedel och medicintekniska produkter som ska innefattas
            i den statliga läkemedelsförmånen. Myndigheten ska dock inte göra
            politiska prioriteringar i vården. TLV:s förslag att den statliga
            subventionen av insulinpumpar ska tas bort och beslutet att utesluta
            ett hjälpmedel för kontinuerlig blodsockermätning har skapat en
            stor oro bland berörda patienter.
          </note>
          <note>
            TLV:s beslut rimmar också illa med regeringens nationella läkemedelsstrategi
            som antogs i augusti 2011. I strategin görs bland annat en särskild
            satsning på att öka patientsäkerheten. I strategin betonas även
            jämlik vård. Strategin uttrycker att vården ska hålla en bra kvalitet
            för alla och tillgängligheten ska vara god för både män och kvinnor,
            utrikes och inrikes födda, oavsett ålder, bostadsort, utbildning,
            ekonomiska förutsättningar, sjukdom eller funktionsnedsättning.
            Borttagen eller minskad statlig subvention kommer troligen inte
            att innebära någon ekonomisk vinst för samhället, inte ens på
            kort sikt. I sämsta fall blir vården sämre för denna grupp patienter,
            vilket är en direkt samhällsekonomisk förlust. I bästa fall leder
            TLV:s beslut bara till en omfördelning av offentliga utgifter.
          </note>
          <note>
            TLV har inte tagit tillräcklig hänsyn till patienter eller samhällsekonomin.
            Risken är att endast de som har råd eller bor i rätt landsting
            kommer att kunna utföra den egenbehandling och medicinering som
            är livsnödvändig för en person med diabetes. Detta kommer att
            leda till oregelbundna kontroller. Därmed riskerar fler diabetiker
            att drabbas av komplikationer och sjukhusinläggningar. Detta betyder
            i sin tur stora kostnader för vården och samhället. Patientsäkerheten
            hotas med andra ord.
          </note>
          <note>
            För Jämtland skulle en övervältring av kostnaderna innebära en
            kostnad på 5 miljoner årligen i en redan pressad landstingsekonomi.
            Det är alltså inga småpengar det handlar om, och Jämtland har
            dem inte utan måste prioritera in detta bland alla andra angelägna
            frågor.
          </note>
          <note>
            Regeringen kan hjälpa TLV att tolka regelverket så att insulinpumpar
            får fortsatt statlig subvention. Detta kan ske inom ramen för
            regeringens och TLV:s löpande budget och verksamhetsdialog eller
            i ett särskilt beslut.
          </note>
          <note>
            Regeringen kan förstås också tillskjuta medel om det är detta
            som krävs. Därmed skulle regeringen ta sitt ansvar som TLV:s huvudman.
            Det finns säkert också andra lösningar. Helt klart är att alternativet
            sämre diabetesvård måste vara uteslutet.
          </note>
          <note>
            Vad kan Göran Hägglund ta för initiativ för att se till att vi
            inte hamnar i en sådan situation?
          </note>
          <note type="speaker">
            Anf. 25 CHRISTINA KARLSSON (S):
          </note>
          <note>
            Herr talman! Jag hör att ministern säger att han uppskattar interpellationen,
            att inget beslut är fattat och att han avser att följa frågan
            noggrant. Det är mycket bra. Men jag tycker inte att jag fick
            någon djupare förklaring till varför det här systemet behöver
            förändras.
          </note>
          <note>
            Nu ska jag drista mig till att komma med ett råd till ministern.
            Jag tycker att ministern ska visa i handling och inte bara i ord
            att han menar allvar med att föräldrar vet bäst vad som passar
            dem och deras barn. Lyssna på föräldrarna! Här har ministern ett
            gyllene tillfälle att visa att det inte bara är ord som ministern
            använder för att det ska låta bra utan att han verkligen menar
            det. Om nu ministern tänker gå emot den här föräldragruppen och
            vidhålla att han vet bättre i den här frågan än föräldrarna tycker
            jag faktiskt att det vore klädsamt om föräldrarna fick en tydlig
            förklaring av på vilket sätt detta ska bli bättre.
          </note>
          <note type="speaker">
            Anf. 26 HILLEVI LARSSON (S):
          </note>
          <note>
            Herr talman! Det är ofta på grund av ekonomi som sådana här beslut
            fattas, men precis som tidigare har sagts kommer inte detta att
            medföra en ekonomisk vinst för samhället. Tvärtom har de här pumparna
            hittills inneburit en enorm ekonomisk vinst för samhället. Det
            är många diabetiker som tidigare inte kunde arbeta som kan göra
            det nu. Många kan till och med ha oregelbundna arbetstider och
            äta oregelbundet, vilket tidigare var helt otänkbart för diabetessjuka.
            Det har inneburit en enorm frihet för de här människorna, men
            det innebär också en stor vinst för samhället att de kan arbeta.
            Om människor i framtiden kommer att berövas den här pumpen kommer
            det att vara fler som inte kan sköta ett vanligt jobb, och det
            kommer verkligen att bli ett bortfall för samhället.
          </note>
          <note>
            Samma sak gäller förskolan. Vad händer med dessa barn vars föräldrar
            bor i landsting som inte bekostar pumpen och inte har råd med
            den? Kommer kommunerna att hyra in extrapersonal till förskolan
            som med tvång ger barnen de åtta sprutorna? Eller är det den ordinarie
            förskolepersonalen som ska sköta detta? Den är en hel vetenskap
            att räkna ut exakt när man ska ge sprutor och hur mycket. Detta
            kommer inte att bli någon vinst för samhället och framför allt
            inte för de familjer som drabbas. Det här kommer att bli en klassfråga
            där de som inte har råd tvingas återgå till sprutorna mot sin
            vilja.
          </note>
          <note>
            Regeringen har självklart möjlighet att ta tag i den här frågan.
            Man kan ge tydliga direktiv till Tandvårds- och läkemedelförmånssverket.
            Det innebär inte att man lägger sig i enskilda fall, utan man
            kan ge tydliga direktiv i de här så viktiga frågorna.
          </note>
          <note>
            Avslutningsvis vill jag säga att hela spektrumet av infusionspumpar
            är i fara. Det gäller även cancerpatienter och deras smärtlindring.
            Det här är alltså en stor fråga. Det är mycket som är negativt,
            och regeringen måste göra något.
          </note>
          <note type="speaker">
            Anf. 27 Socialminister GÖRAN HÄGGLUND (KD):
          </note>
          <note>
            Herr talman! Jag är säker på att alla här i kammaren, och nästan
            varje person i Sverige som har tittat på det här, liksom jag själv
            vet betydelsen av att en trygg vård och god utrustning som finns
            tillgänglig för alla är av största betydelse för att människor
            ska kunna leva ett så normalt liv som man kan göra med en sjukdom
            som man har drabbats av.
          </note>
          <note>
            Självklart finns det en särskild aspekt på detta när det gäller
            barn. När Christina Karlsson säger att jag inte borde hålla fast
            vid att jag vet bättre vill jag bara konstatera att vad som har
            hänt är att en myndighet har sagt: Vi tittar på just den här utrustningen.
            Fortfarande har inga beslut fattats, och än mindre har det förstås
            fått några konsekvenser i verkligheten.
          </note>
          <note>
            Vi ska, som jag har sagt tidigare, följa det här mycket noggrant.
          </note>
          <note>
            En fråga som jag också fick av Christina Karlsson handlar om
            vad skälet till detta är. Min bedömning efter att ha följt det
            här något är att det inte framför allt är en fråga om att det
            här kostar mycket, utan det handlar om att ha en ordning för myndigheten
            som gör att de lever upp till de bestämmelser som de har. Och
            de har gjort en bedömning att det finns skäl att titta på det
            här.
          </note>
          <note>
            Vi behöver naturligtvis titta på det här. Är lagstiftningen helt
            up to date? Finns det någonting man behöver göra där? Men det
            är en lite annan diskussion. Det vi just nu resonerar om gäller
            en patientgrupp som är tydligt utpekad i sammanhanget och som
            naturligtvis går omkring och funderar på detta. Man läser om det
            och funderar på vad det kan komma att betyda för en själv och
            familjen.
          </note>
          <note>
            Det jag kan säga och än en gång stryka under är att inga beslut
            ännu är fattade, mer än att man ska titta på detta. Man tittar
            på det och har kommunikation och dialog med Sveriges Kommuner
            och Landsting. Jag vet inte om de talar för alla medlemmar i organisationen,
            men de säger sig vara villiga att ta över eftersom de tror att
            de kan göra det på ett bättre sätt.
          </note>
          <note>
            Låt oss följa frågan och se vad som händer. Det är viktigt att
            säga att alla de personer som har medicinska behov, som är i behov
            av den medicinska utrustningen för att kunna ha ett så normalt
            liv som möjligt, självklart ska tillförsäkras det. Vi har en lagstiftning
            som ger ett mycket gott stöd för den saken. Låt oss därför inte
            rusa i väg i förväg.
          </note>
          <note type="speaker">
            Anf. 28 GUNNAR SANDBERG (S):
          </note>
          <note>
            Herr talman! Jag vill tacka Göran Hägglund för debatten, och
            jag avstår från ytterligare argumentering.
          </note>
          <note>
            Kvaliteten i diabetesvården måste återupprättas och upprätthållas.
            Alla patienter måste ha tillgång till likvärdiga hjälpmedel, oavsett
            var de bor.
          </note>
          <note>
            Nu kommer socialministern att följa frågan noga framöver. Ministern
            har en viktig roll och uppgift att se till att kvaliteten i diabetesvården
            kan upprätthållas och att administrativa beslut centralt inte
            leder till sämre vård. Som jag lärt känna ministern hoppas jag
            att han tar tag i frågan. Ordning för föräldrarna är viktigare
            än ordning för myndigheten.
          </note>
          <note type="speaker">
            Anf. 29 Socialminister GÖRAN HÄGGLUND (KD):
          </note>
          <note>
            Herr talman! Jag tackar alla som deltagit i diskussionen Hillevi
            Larsson, Christina Karlsson och Gunnar Sandberg, som initierade
            den.
          </note>
          <note>
            Ingen kan säga att den här frågan inte spelar någon roll. Den
            är rasande viktig. Även om det för mig, som inte är diabetiker,
            inte spelar någon roll i vardagen är det sådant som kan drabba
            precis vem som helst av oss. Vi vet att många är drabbade. Vi
            har ett ansvar att säkerställa att dessa personer kan känna trygghet
            också när de drabbats av denna sjukdom. Vi ska säkra att det även
            gäller i framtiden.
          </note>
          <note>
            Vi har en fantastisk utveckling när det gäller situationen för
            dessa människor. Vi har gått från en situation när sjukdomen var
            omgärdad av mycket stora problem. Problem finns fortfarande, men
            det finns i dag fantastiska hjälpmedel som gör att människor har
            en betydligt högre livskvalitet än de hade för bara något decennium
            sedan. Det ska vi vara glada för och se till att den utvecklingen
            fortsätter.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellationerna 2011/12:194 och 197 om en modern
            lag för könskorrigering
          </note>
          <note type="speaker">
            Anf. 30 Socialminister GÖRAN HÄGGLUND (KD):
          </note>
          <note>
            Herr talman! Börje Vestlund har frågat mig vad jag kommer att
            göra för att en modern lagstiftning för könskorrigering, där inte
            tvångssterilisering finns med, ska läggas fram. Marianne Berg
            har frågat mig vilka åtgärder jag avser att vidta för att modernisera
            lagen om fastställande av könstillhörighet och för att bland annat
            tvångssteriliseringskravet ska avföras ur lagen.
          </note>
          <note>
            Könstillhörighetsutredningen lämnade sitt betänkande 2007. Utredningen
            föreslog en ny lag för ändring av könstillhörighet och att lagens
            nuvarande krav på sterilisering ska ersättas av ett mer långtgående
            krav på kastrering. Socialstyrelsen har därefter utrett frågan
            ytterligare, och i juni 2011 överlämnade myndigheten en rapport
            till regeringen där man föreslog vissa ändringar i lagen, bland
            annat att kravet på sterilisering ska avskaffas.
          </note>
          <note>
            Beredning av de lämnade förslagen pågår för närvarande inom Regeringskansliet.
          </note>
          <note type="speaker">
            Anf. 31 BÖRJE VESTLUND (S):
          </note>
          <note>
            Herr talman! Jag ska inte tacka för svaret, för det finns inget
            att tacka för tyvärr. Man har inte ens försökt anstränga sig att
            skriva ett svar. Jag har sett många interpellationssvar. Jag har
            sett sådana som varit konstiga, jag har till och med sett sådana
            som varit roliga, men jag har inte sett sådana som varit helt
            intetsägande. Jag har även sett sådana som försökt svara på frågor
            som inte ställts i interpellationen.
          </note>
          <note>
            Herr talman! Låt mig få börja denna debatt med att vara lite
            personlig. Innan jag träffade min nuvarande partner var jag under
            några år tillsammans med en man som var vansinnigt stolt över
            sin mormor. Hans mormor hade varit ledamot av riksdagens andra
            kammare under 50- och 60-talen. Det pågick en debatt under 80-
            och början av 90-talet som handlade om kastrering, sterilisering,
            av sjuka människor.
          </note>
          <note>
            Den stolthet man kände för mormodern i den familjen kom emellertid
            att svärtas ned en del. Det kom konstiga brev till familjen mormodern
            var vid det tillfället redan avliden där man undrade vad det egentligen
            var för familj. Mormodern hade nämligen varit aktiv och tyckt
            att det var ett bra sätt att lösa problemen för utvecklingsstörda
            och psykiskt sjuka. Hon hade naturligtvis fel.
          </note>
          <note>
            I dag står vi med exakt samma problem framför oss. Problemen
            är inte annorlunda. Det finns inte några sakskäl för att vi i
            dag ska gå in och stympa människor i förhållande till det som
            skedde tidigare, i det här fallet på 50- och 60-talen. Det är
            ingen skillnad i sak, utan det gäller människor som har andra
            behov. Här handlar det om att kunna göra en könskorrigering.
          </note>
          <note>
            När man går ut och talar om detta brukar ett vanligt argument
            vara: Kan man inte låta bli att könskorrigera sig då? Bland mina
            vänner har det varit deras lyckligaste dag när de fått genomföra
            den slutliga operationen. Det har varit det bästa de någonsin
            fått göra. Då känner de sig hela som människor. Jag tror inte
            att någon som inte upplevt det kan sätta sig in i den situationen.
          </note>
          <note>
            Det handlar inte bara om att man känner sig tjock eller ful utan
            hela jaget är fel, och om hela jaget är fel måste man få göra
            om sig. Då ska man inte, herr talman, i första hand behöva höra
            att för att du ska få göra det som du vill göra kräver samhället
            att du stympar dig. Samhället kräver att man ska sterilisera sig.
            Det är inte rimligt.
          </note>
          <note>
            Jag återkommer till detta i mitt nästa inlägg.
          </note>
          <note type="speaker">
            Anf. 32 MARIANNE BERG (V):
          </note>
          <note>
            Herr talman! Hur många turer ska vi ha vad gäller lagen om fastställande
            av könsidentitet? I den här frågan är jag säker på att ministern
            som riktmärke har den gamla slagdängan Börja om från början, börja
            om på nytt . Vi har inte kommit någonstans sedan 2007. Hur länge
            ska människor i vårt samhälle behöva leva med både sorg och oro?
            Varför ska en grupp människor i vårt land inte få sina mänskliga
            rättigheter tillgodosedda?
          </note>
          <note>
            Socialministern har aldrig sedan våren 2007 i en debatt eller
            ett svar på en skriftlig fråga visat någon vilja att berätta hur
            lagen ska förändras. Aldrig har ministern heller kunnat ge en
            tidsram för när så ska ha skett.
          </note>
          <note>
            Ministern hänvisade under sommaren och hösten 2007 till att frågan
            var under beredning. Några år senare, när debatten kom upp igen,
            hänvisade ministern till att han väntade på Socialstyrelsens rapport.
            Nu är denna på plats. Där förespråkas bland annat att steriliseringskravet
            ska skrotas.
          </note>
          <note>
            Nu vet vi att en proposition är på gång. Den förväntas komma
            i april. Men då vill Kristdemokraterna lyfta ut steriliseringskravet
            för att göra ytterligare en utredning.
          </note>
          <note>
            Herr talman! Det är inte ovanligt att man har olika åsikter och
            argument. Men i denna fråga gällande tvångssterilisering finns
            inte längre några argument. Utredningar som socialministern har
            väntat på är nu gjorda. Nu är det dags att se till att steriliseringskravet
            förpassas till historien.
          </note>
          <note>
            Jag har ett par frågor till socialministern.
          </note>
          <note>
            Är verkligen Alliansen överens om att utreda steriliseringskravet
            ytterligare, eller har Kristdemokraterna endast kommit överens
            med sig själva?
          </note>
          <note>
            Vilken ambition har ministern till att steriliseringskravet ska
            avskaffas i lagen om fastställande av könsidentitet? Jag och många
            med mig tycker att det verkligen är dags att bekänna färg och
            inte gömma sig bakom ytterligare utredningar.
          </note>
          <note type="speaker">
            Anf. 33 KENNETH JOHANSSON (C):
          </note>
          <note>
            Herr talman! Att frågan om tvångssteriliseringar väcker känslor
            och upprör är uppenbart. Det gäller även mig. Jag vill göra tydligt
            att vi i Centerpartiet är helt emot att transpersoner som genomgår
            könskorrigerande behandling måste vara sterila. Vi har som parti
            tagit ställning för att bejaka Socialstyrelsens utredning från
            2010. Således ställer vi oss bakom kravet på att sterilisering
            ska avskaffas. Vi vill se förändringen genomförd på ett klokt
            sätt så fort det är möjligt.
          </note>
          <note>
            Nu väntar vi på en aviserad proposition som ska komma i april.
            Det har socialministern sagt, och det står i propositionsförteckningen.
            Socialutskottet har behandlat ett utskottsinitiativ och i det
            varit tydligt med att vi när propositionen kommer avser att behandla
            den tillsammans med ett antal motioner som är inlämnade eller
            kan komma utifrån framlagd proposition på ett sådant sätt att
            riksdagsbeslut kan tas före sommaruppehållet i år.
          </note>
          <note>
            Jag ser som vanligt fram emot en bra proposition. Vi utgår från
            att socialutskottet behandlar den före sommaruppehållet. Jag är
            för min del övertygad om att alliansregeringen även vid det här
            tillfället kommer att kunna presentera kloka, genomtänkta och
            beredda förslag.
          </note>
          <note type="speaker">
            Anf. 34 HILLEVI LARSSON (S):
          </note>
          <note>
            Herr talman! Den här lagen är en kvarleva från äldre tider. Det
            är helt andra värderingar som styr hur den lagen ser ut än de
            värderingar vi har i dagens samhälle. Det finns annars en reglering
            till i den här lagen som tidigare var väldigt problematisk, men
            nu betyder den inte längre något. Det var kravet på att man skulle
            skilja sig. Om man var gift när man genomgick ett könsbyte tvingades
            man skilja sig. Även om den man var gift med ville fortsätta vara
            gift med en och stödja en genom hela processen tvingades man skilja
            sig för att sedan gifta om sig. Beroende på vilket kön man hade
            kallades det äktenskap eller partnerskap. Nu har vi tack och lov
            lämnat det där bakom oss; nu har vi könsneutrala äktenskap.
          </note>
          <note>
            Men den här delen finns fortfarande kvar. Det är ganska bråttom,
            med tanke på att nya människor steriliseras hela tiden. De känner
            att de måste genomgå könskorrigeringen för att kunna leva fullt
            ut och trivas. De tycker verkligen att det är så viktigt. Många
            är beredda att betala detta väldigt höga pris: att sterilisera
            sig. Men det är en fruktansvärd utpressningssituation när man
            måste sterilisera sig för att kunna genomgå könskorrigeringen.
          </note>
          <note>
            Det här påminner tyvärr om gamla tider och den gamla rasbiologin
            som vi trodde att vi lämnat bakom oss. Detta är en liten kvarleva
            av det. Bland tattare dagens romer steriliserades unga kvinnor
            på löpande band. Utvecklingsstörda och andra som ansågs defekta
            och inte skulle få föra vidare sina gener tvångssteriliserades
            också. Det förekom till och med att kvinnor som inte var gifta
            men hade blivit gravida och ville genomgå abort på grund av samhällets
            fördomar tvingades välja och fick genomgå abort mot att de sedan
            steriliserade sig. Det är helt fruktansvärt att utsätta människor
            för något sådant, och det gör vi i dag, för det är samma utpressningssituation
            i dag mot transsexuella: Om du ska byta kön måste du sterilisera
            dig!
          </note>
          <note>
            De som tvångssteriliserades förr i Sveriges historia har kompenserats
            med skadestånd. Vi har även nyligen haft en diskussion om vanvårdade
            fosterhemsbarn, som också har fått skadestånd för de övergrepp
            som har gjorts i statens namn. Det sorgliga är att vi kanske får
            en sådan här debatt i framtiden, när vi har lärt av historien,
            och ger skadestånd till alla transsexuella som har tvångssteriliserats.
            Är det inte bättre att vi lär av historien nu och sätter stopp
            för tvångssteriliseringarna i stället för att i framtiden betala
            ut skadestånd i efterhand för någonting som inte kan mätas i pengar
            över huvud taget?
          </note>
          <note>
            Detta handlar om att få anses som en fullvärdig individ, vilket
            gäller även dem som inte vill skaffa barn. Det är en form av könsstympning,
            en form av omyndigförklarande, när man säger att dessa människor
            inte är lämpliga att bli föräldrar trots att det inte finns några
            som helst belägg för att föräldraskapet skulle sitta i könstillhörigheten.
            Det gäller självklart också dem som vill ha barn. Att beröva dessa
            människor möjligheten att skaffa barn som enda grupp i samhället
            är ett oerhört övergrepp. Det får inte förekomma över huvud taget.
          </note>
          <note>
            Det finns ett exempel med en man i USA som blev gravid efter
            att tidigare ha varit kvinna. Det var otroligt fint, tycker jag.
            Han var gift med en kvinna efter att ha bytt kön. När hon inte
            kunde få barn födde han deras gemensamma barn. Sedan ammade hans
            fru barnet. Det var väldigt fint, men det kan inte hända i Sverige
            på grund av tvångssteriliseringar.
          </note>
          <note type="speaker">
            Anf. 35 Socialminister GÖRAN HÄGGLUND (KD):
          </note>
          <note>
            Herr talman! Med tanke på inte minst Marianne Bergs rätt höga
            tonläge om att det inte händer någonting vill jag konstatera att
            det innan vi tillträdde regeringsmakten 2006 under ganska många
            år fanns en vänstermajoritet i parlamentet. Man hade haft alla
            möjligheter att göra allt det som man i dag tycker är självklart.
            Man valde av något skäl att inte göra det.
          </note>
          <note>
            Det är riktigt att man tillsatte en utredning som levererades
            till mig 2007. Marianne Berg antyder i sitt inlägg att det borde
            ha blivit något av den. Men det finns väl ingen här i kammaren
            som tycker att vi skulle ha gjort verklighet av den utredningen?
            Jag har fortfarande inte träffat någon, möjligen med undantag
            för utredaren, som tyckt att det är så vi borde göra. Den kunde
            vi inte gå vidare med.
          </note>
          <note>
            Nu har vi en bättre utredning. Vi har aviserat att vi kommer
            att lämna en proposition i april månad. Det är den tidsplan vi
            har. I den bör vi kunna trycka på det som Hillevi Larsson tog
            upp om det krav som finns i lagstiftningen på att man måste vara
            ogift för att genomgå en könskorrigering. Där finns även frågan
            om svenskt medborgarskap. Den bör vi också enkelt kunna göra någonting
            åt.
          </note>
          <note>
            Sedan finns det en rad saker när det gäller vård och behandling
            där vi och våra myndigheter har ett ansvar. Men vi behöver samarbeta
            väl med landstingen för att alla de personer som finns där ska
            veta att de får bästa möjliga vård och behandling.
          </note>
          <note>
            Det kan finnas skäl att fundera över möjligheterna att koncentrera
            resurser och bidra till kunskapssökande. Vi kanske inte kan vara
            bäst på varje sjukhus på det utan kan koncentrera våra resurser
            till några sjukhus där vi kan vara bättre än andra.
          </note>
          <note>
            Det handlar om att bemötandefrågorna bearbetas och andra saker.
            Vi vet att vi har skillnader när det gäller väntetider, som är
            ganska stora mellan landstingen, som inte känns tillfredsställande.
            Det finns en hel del sådana saker som vi bör göra.
          </note>
          <note>
            Det finns två kvarvarande frågor. Den ena frågan är 18-årsgränsen.
            Ska man behöva ha uppnått den åldern innan man genomgår en behandling
            eller ska man inte? Där finns det lite olika meningar. Det bör
            vi i något sammanhang titta på och fundera över.
          </note>
          <note>
            Den andra frågan är den stora och svåra frågan om sterilisering.
            Där har flera av remissinstanserna sagt: Det underlag vi har från
            Socialstyrelsen är inte tillräckligt väl berett och det är inte
            tillräckligt genomtänkt.
          </note>
          <note>
            Man kan inte se vad det får för konsekvenser när det gäller föräldrabalken
            och vad gäller faderskapspresumtion och andra frågor som hänger
            samman med lagstiftningen. Det finns också en del andra saker
            som vi som seriösa lagstiftare behöver ta hänsyn till och tänka
            över.
          </note>
          <note>
            Någon ställde frågan: Vad är regeringens ståndpunkt? Jag ska
            vara tydlig när det gäller det svar jag lämnat om hanteringen.
            Vi lämnar en proposition under våren, och vi är förstås överens
            om att vi tittar på den senare delen.
          </note>
          <note>
            Experterna på mitt departement säger att detta inte är ett tillräckligt
            bra underlag att skriva lag på. Här upplever jag att alla partier
            åtminstone inom alliansamarbetet vill titta närmare på detta.
            Behöver det utredas ytterligare, eller är det något som det går
            att gå fram med snabbare?
          </note>
          <note>
            Det är beredningsläget. Snabbare eller tydligare besked än så
            kan jag inte lämna i dag. Det är vad som finns att säga.
          </note>
          <note type="speaker">
            Anf. 36 BÖRJE VESTLUND (S):
          </note>
          <note>
            Herr talman! Jag tror att både Marianne Berg och jag kan vara
            rätt ödmjuka i denna debatt. Både Marianne och jag har varit med
            i hbt-debatten väldigt länge. Det var bara h- och b-frågorna som
            hängde med till praktiskt taget långt in på 90-talet. Det var
            inte så stor diskussion om detta.
          </note>
          <note>
            Sedan kom det med en faslig kraft och väldigt fort. Men det tog
            naturligtvis några år innan man hade satt sig ned och funderat
            över: Vilka är de viktiga politiska frågorna? Där finns bland
            annat denna lagstiftning, och därav den ganska senkomna delen.
          </note>
          <note>
            Jag tycker inte att det är en försening att man fick i gång utredningen
            så pass sent som man fick. Sedan var det en katastrof till utredning,
            och det finns mycket mer att önska där. Det är därför det är viktigt
            att nu säga att vi sätter ned foten.
          </note>
          <note>
            Visst kan det finnas konsekvenser av att man avskaffar tvångssterilisering.
            Men det kan inte överensstämma med mänskliga rättigheter att stympa
            kroppar. Där ska vi vara ärliga. Om man byter genitalier är det
            klart att man stympar kroppsdelar. Men då har man bestämt det
            själv, eftersom man kan göra könsbyten olika långt.
          </note>
          <note>
            Man kanske måste stympa kroppsdelar. I varje fall om man går
            från man till kvinna. Men det innebär inte att samhället ska ställa
            krav på att vi ska stympa människors kroppar för att man ska få
            genomföra könskorrigeringarna.
          </note>
          <note>
            Det är poängen i detta. Det har blivit en stor fråga. När vi
            har debatterat den här frågan tidigare trodde jag ärligt talat
            att vi var ganska överens. Det var bara det att vi var tvungna
            att få utredningen från Socialstyrelsen på plats.
          </note>
          <note>
            Det kanske finns något litet frågetecken som inte är utrett.
            Men det kan ändå inte motivera att man behåller ett regelverk
            där man ska stympa människors kroppar. Det kan inte vara så när
            vi börjar närma oss 2015 att vi ska gå in med klara ögon och säga:
            Nu har vi en lagstiftning som innebär vi stympar människors kroppar.
            Det är inte rimligt, och det kan aldrig vara rimligt.
          </note>
          <note type="speaker">
            Anf. 37 MARIANNE BERG (V):
          </note>
          <note>
            Herr talman! Nej, socialministern, jag hänvisar inte bara till
            utredningen från 2007, för den tyckte jag inte var okej. Därefter
            var det tyst från regeringens sida. Det tog väldigt lång tid.
            Jag har ställt fyra interpellationer och tagit upp hur många frågor
            som helst när det gäller lagstiftningen, och det har bara dragit
            ut på tiden.
          </note>
          <note>
            Sedan kom rapporten som ministern vid tidigare tillfällen sagt
            att man väntar på, och då händer det ingenting. Jag ställde en
            fråga till ministern i torsdags i förra veckan. Jag tycker att
            ministern skyller på lagtekniska problem, bland annat i förhållande
            till föräldrabalken. De jurister jag har varit i kontakt med anser
            inte att det ska vara några problem över huvud taget.
          </note>
          <note>
            Det finns andra ting som är väldigt betydelsefulla. I vår grundlag
            2 kap. 6 § står det följande: Varje medborgare ska vara skyddad
            från påtvingade kroppsliga ingrepp från myndigheterna. Där har
            vi en sak. Vi ska inte vara påtvingade detta.
          </note>
          <note>
            Steriliseringskravet strider också mot de grundläggande mänskliga
            rättigheterna i Europakonventionen när stater kräver sterilisering
            som motkrav på personer som ansöker om juridisk ändring av kön.
            Kravet är inget annat än tvångssterilisering, detta enligt Europarådet.
          </note>
          <note>
            Herr talman! FN:s råd för mänskliga rättigheter är ännu tydligare
            med sitt ställningstagande mot ett steriliseringskrav: Ingen ska
            bli tvingad att undergå en medicinsk process inkluderande könskorrigerande
            operationer, sterilisering eller hormonell terapi som krav för
            lagligt erkännande av sin könsidentitet.
          </note>
          <note>
            I Ungern, Portugal, Spanien och Storbritannien behöver den som
            byter kön inte sterilisera sig enligt den rapport som kommer från
            Europarådet. I både Österrike och Tyskland har författningsdomstolarna
            slagit fast att kravet på sterilisering strider mot ländernas
            konstitution.
          </note>
          <note>
            Herr talman! När det strider mot vår grundlag, Europakonventionen
            och FN:s råd gällande de mänskliga rättigheterna att tvångssterilisera
            människor undrar jag: På vilken grund vilar ministerns ställningstagande
            att, som jag ser det, förhala, hindra och blockera ett borttagande
            av tvångssterilisering?
          </note>
          <note type="speaker">
            Anf. 38 HILLEVI LARSSON (S):
          </note>
          <note>
            Herr talman! Det jag tycker är lite skrämmande är att problemen
            med hur vi ska göra med faderskapspresumtion och andra sådana
            juridiska frågor används som argument. Vi måste först stoppa tvångssteriliseringarna
            och sedan ta ställning till hur vi löser detta. Det är ju samma
            sak med alla barn; man försöker ta reda på vilka föräldrarna är
            och reder ut det hela. Självfallet kan vi göra en juridisk lösning
            och en lösning i varje enskilt fall, precis som vi gör med alla
            andra barn.
          </note>
          <note>
            När de transexuella genomgår en könsoperation är det inte bara
            så att man könsstympar dem mot deras vilja när det gäller reproduktionsförmågan,
            utan det är också förbjudet att frysa in ägg och spermier för
            framtida behov. Det är en tydlig signal: Du är inte lämplig att
            bli förälder! Detta gör man inte mot någon annan grupp i samhället
            alldeles oavsett vad de har gjort och hur olämpliga de har visat
            sig vara som föräldrar. Den enda gruppen är just de transsexuella.
            Vi behöver bara gå tillbaka i historien och titta på hur argumentationen
            var förr. Då sade man: Det gäller bara den här gruppen, det gäller
            bara de utvecklingsstörda, det gäller bara tattarna och det gäller
            bara de som inte är lämpliga. Ni andra behöver inte känna er oroliga!
          </note>
          <note>
            Det är just detta tankesätt som är så fruktansvärt skrämmande.
            Man pekar ut en grupp vars mänskliga rättigheter man kränker,
            och så ska de andra i samhället acceptera det med hänvisning till
            att det bara gäller just en särskild grupp. De är inte lämpliga,
            och det är något fel på den gruppen, menar man.
          </note>
          <note>
            Jag tycker inte att vi kan vara nöjda med att vi har rensat ut
            de tvångssteriliseringar som har skett tidigare och att de berörda
            har fått ekonomisk ersättning. Detta måste försvinna till hundra
            procent. Det finns majoritet i riksdagen för detta. Stoppa tvångssteriliseringarna
            snarast möjligt!
          </note>
          <note type="speaker">
            Anf. 39 Socialminister GÖRAN HÄGGLUND (KD):
          </note>
          <note>
            Herr talman! Först och främst kan jag förstå otåligheten, framför
            allt hos den som har jobbat länge med de här frågorna och som
            tycker att saker och ting bör gå snabbt.
          </note>
          <note>
            Men det hindrar inte att vi måste ha en lagstiftning som håller
            ihop och fungerar och som inte kolliderar med andra. Också det
            är ju någonting som blir knepigt för människor i vardagen. Vi
            måste se till att vi har en helhet som fungerar för alla människor
            i vårt land.
          </note>
          <note>
            Det har framförts många argument, och många av dem är sådana
            som jag kan skriva under på. Men likafullt kvarstår en del frågetecken.
          </note>
          <note>
            Låt mig få säga det en gång till: Det har inte varit någon kristdemokratisk
            ledning på Socialdepartementet som har sagt att så här och så
            här ska det vara. När våra tjänstemän bereder det underlag som
            finns i huvudsak Socialstyrelsens rapport säger de: Sorry, men
            det här är inte tillräckligt genomtänkt och tillräckligt grundligt
            genomfört för att vi ska kunna få en fungerande helhet. Det här
            behöver beredas vidare!
          </note>
          <note>
            Då kan man rycka på axlarna och säga att vi har bråttom eller
            möjligen att socialministern förhalar saker och ting. Men vi har
            en uppgift som lagstiftare att vara någorlunda noggranna i det
            arbete som vi gör. Därför måste jag vara så här tråkig och säga
            att vi tar det steg för steg. Vi har sagt att vi kommer med en
            proposition där tidsplanen är april månad och där vi hanterar
            de frågor som rör nuvarande krav på att man måste vara ogift och
            nuvarande krav på svenskt medborgarskap.
          </note>
          <note>
            Det finns en lång rad saker som vi ytterligare behöver göra när
            det gäller bemötande av personer som många gånger känner att det
            inte finns någon som helst förståelse hos sjukvårdspersonalen.
            Personalen är valhänt i en situation som för deras del är ovan.
            Vi behöver höja den medicinska kompetensen och kanske koncentrera
            en del resurser så att vi blir duktiga på ett antal platser på
            att kunna genomföra den behandling som människor sedan ska leva
            med livet ut på ett sätt som fungerar bra.
          </note>
          <note type="speaker">
            Anf. 40 BÖRJE VESTLUND (S):
          </note>
          <note>
            Herr talman! Det råder nog ingen tvekan om att vi alla vill göra
            ett gediget lagstiftningsarbete. Det är därför vi är här. Men
            det innebär inte att man behåller så gamla lagar. Och vilka följdlagar
            är det i så fall?
          </note>
          <note>
            Jag roade mig med att läsa igenom remissvaren på framför allt
            Socialstyrelsens utredning. Så mycket invändningar i sak var det
            väl inte där? Jag har svårt att se att det skulle vara så pass
            mycket att det skulle omöjliggöra att man tar bort denna förhatliga
            lag. Jag är överens med statsrådet om att det kanske skulle ha
            varit svårt att skriva en lag som bygger på den utredning som
            lades fram 2007. Det hade nog varit svårt lagtekniskt. Allting
            går, men det hade som sagt varit svårt.
          </note>
          <note>
            Men när det gäller den utredning som kom från Socialstyrelsen
            kan jag inte se att det skulle vara några svårigheter rent tekniskt.
            Sedan kan man alltid fundera över hur det ska formuleras. Man
            kan ju göra mindre förändringar. Det finns två sätt att hantera
            sådana här saker, herr talman. Det ena är att man vidareutvecklar
            det hela på departementet. Det andra är att man gömmer det i ytterligare
            en utredning.
          </note>
          <note>
            Om jag förstår vad socialministern säger mellan raderna rätt
            är det att man vill gömma det i ytterligare en utredning. Det
            är inte acceptabelt. Det må så vara att propositionen kommer några
            veckor senare, men att man skulle gömma detta i ytterligare en
            utredning för att titta över det kan vi bara inte acceptera.
          </note>
          <note>
            I grunden handlar detta trots allt om en mänsklig rättighet.
            Vi har inte accepterat att man tafsar på mänskliga rättigheter
            i andra fall, och då ska vi inte heller göra det när det gäller
            transpersoner.
          </note>
          <note type="speaker">
            Anf. 41 MARIANNE BERG (V):
          </note>
          <note>
            Herr talman! Jag tackar socialministern för debatten. Jag tycker
            inte att socialministern kan skylla på den lagtekniska problematiken.
            Det är bara ett svepskäl. Så svårt är det inte att förändra lagtexten.
          </note>
          <note>
            Jag tycker att det är lite oroande när Kristdemokraterna sätter
            sig över lagar och konventioner och placerar en grupp kvinnor
            och män i en kall källare där varken ljus eller mänskliga rättigheter
            råder. Och detta gör man i denna kammare tillsammans med Sverigedemokraterna.
            Detta agerande anser jag vara milt sagt skamligt.
          </note>
          <note type="speaker">
            Anf. 42 Socialminister GÖRAN HÄGGLUND (KD):
          </note>
          <note>
            Herr talman! Vi placerar oss förstås inte över lagarna. Tvärtom
            står vi och jobbar mitt i lagstiftningen för att vi ska få en
            så bra fungerande lagstiftning som möjligt.
          </note>
          <note>
            Börje Vestlund som jag nu tror gick ut ur kammaren sade att detta
            inte är så mycket. Men det är ändå så att arbetet ska göras. Det
            går alltid att lösa, säger Börje Vestlund. Allt går att lösa,
            men det ska också bli bra. Jag har inte för avsikt att gömma någonting
            i en utredning, utan jag har för avsikt att se till så att vi
            får en ändamålsenlig och bra lagstiftning som fungerar i praktiken.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.58 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            10 § Frågestund
          </note>
          <note type="speaker">
            Anf. 43 FÖRSTE VICE TALMANNEN:
          </note>
          <note>
            Jag vill hälsa statsråden välkomna. Näringsminister Annie Lööf
            besvarar såväl allmänpolitiska frågor som frågor inom sitt ansvarsområde.
          </note>
          <note>
            Klimatpolitiken
          </note>
          <note type="speaker">
            Anf. 44 MATILDA ERNKRANS (S):
          </note>
          <note>
            Fru talman! Klimatet betecknas som vår tids ödesfråga. Jag delar
            den uppfattningen. Det handlar om så mycket mer än bara nya gröna
            jobb och grön teknik. Det handlar om alla våra jobb, om hela vår
            välfärd.
          </note>
          <note>
            Så sent som sommaren 2006 var vår nuvarande statsminister, moderatledaren
            Fredrik Reinfeldt, så ointresserad av klimatfrågorna att han inte
            ens tyckte att Sverige behövde ha några klimatmål.
          </note>
          <note>
            Nu har vi fått statistiken och siffrorna för utsläppen av koldioxid
            för 2010. Utsläppen ökar dramatiskt.
          </note>
          <note>
            Då har jag en fundering. Det är inte så att vi saknar kunskap.
            Det är inte så att frågan inte har varit debatterad. Få frågor
            var väl så mycket i fokus under 2009 som just klimatet. Min fråga
            till miljöminister Lena Ek blir: Hur ska vi tolka det här? Är
            det statsministerns passivitet och ointresse som har fått prägla
            den här politiken?
          </note>
          <note type="speaker">
            Anf. 45 Miljöminister LENA EK (C):
          </note>
          <note>
            Fru talman! Sverige har högt ställda klimatmål och högt ställda
            ambitioner. Jag vill särskilt nämna de tre klimatmålen, nämligen
            att vi ska minska utsläppen till 2020 med 40 procent, att vi ska
            ha en fossiloberoende fordonsflotta till 2030, vilket är otroligt
            tufft och svårt, och att vi ska ha ett nettonollmål till 2050.
          </note>
          <note>
            Det här är svåra mål. Det placerar oss bland de länder i Europa
            och i världen som har de tuffaste klimatmålen. Den här ambitionen
            ligger fast.
          </note>
          <note type="speaker">
            Anf. 46 MATILDA ERNKRANS (S):
          </note>
          <note>
            Fru talman! Miljöministerns icke-svar på frågan tolkar jag i
            alla fall som att det finns en hel del kvar att göra och att det
            faktiskt kan vara så att det är statsministerns ointresse och
            passivitet som har fått prägla den här frågan.
          </note>
          <note>
            Vi borde ju kunna vara överens, du och jag, miljöministern, om
            att den politik ni har fört inte har gett några resultat över
            huvud taget. Det är mycket marginella och mycket otillräckliga
            resultat.
          </note>
          <note>
            Vi har låtit riksdagens utredningstjänst titta på vilka styrmedel
            regeringen har infört för att minska utsläppen. Riksdagens utredningstjänst
            kunde konstatera att ni har tagit bort fler åtgärder än vad ni
            har infört. Resultatet är att utsläppen ökar dramatiskt.
          </note>
          <note>
            Det är dags nu för investeringar i förnybart, i energieffektivisering,
            i bostäder, i järnvägar och i lokala klimatomställningar, sådant
            som är bra för alla jobb och hela vår välfärd.
          </note>
          <note>
            När kommer politiken och resultaten?
          </note>
          <note type="speaker">
            Anf. 47 Miljöminister LENA EK (C):
          </note>
          <note>
            Fru talman! Jag måste säga att jag uppskattar frågeställarens
            ambition när det gäller klimatfrågor. Det tycker jag är väldigt
            bra. Samtidigt kan jag konstatera att man får vara lite försiktig
            med orden.
          </note>
          <note>
            Det här är ett svårt område. Det är statistik för långa statistikperioder.
            Jag tycker själv att det är väldigt tråkigt att utsläppen från
            trafiken ökade förra året, på så sätt att vi också hade ett hack
            i kurvan när det gäller den svenska utvecklingen och ambitionen
            om de fastställda målen att dra ned klimatutsläppen. Men faktum
            är ändå att sedan 1990 därifrån gäller beslutet, och vi har en
            mätperiod från 1990 till 2020 har utsläppen gått ned med 9 procent.
          </note>
          <note>
            Det ska fortsätta till dess att vi når det fastställda målet
            2020, det mål som är föreslaget av regeringen och fastställt i
            riksdagen. Ambitionen ligger fast och är tydlig.
          </note>
          <note>
            Uranbrytning
          </note>
          <note type="speaker">
            Anf. 48 LISE NORDIN (MP):
          </note>
          <note>
            Fru talman! Oklarheterna om var regeringen och framför allt Centerpartiet
            står i frågan om uranbrytning har vuxit den senaste veckan. Samtidigt
            som vice partiordförande Anders W Jonsson säger i Östersunds-Posten
            att Centerpartiets besked är glasklart man vill ha en utredning
            om lagstiftning om förbud mot uranbrytning röstar partiet ned
            ett exakt likadant förslag i näringsutskottet.
          </note>
          <note>
            För Miljöpartiet är det viktigaste att få ett stopp på hotet
            om uranbrytning. Vi har därför väckt en motion med exakt samma
            förslag som Centerpartiet hade i sitt stämmobeslut nyligen. Vi
            valde att formulera det likadant för att slippa ursäkten om detaljer
            i formuleringen. Men som ny ursäkt för att man inte står upp för
            sin politik säger nu Anders W Jonsson upprepade gånger att detta
            är en regeringsfråga och att riksdagen inte har makt att besluta
            om det här.
          </note>
          <note>
            Det vore därför bra om vi kunde få klarhet. Min fråga till Annie
            Lööf är om det inte stämmer att riksdagen skulle kunna bilda en
            riksdagsmajoritet när Miljöpartiet får stöd av Socialdemokraterna
            och Vänsterpartiet för att förbjuda uranbrytning. Skulle vi inte
            kunna få en majoritet om Centern stod upp för sin politik?
          </note>
          <note type="speaker">
            Anf. 49 Näringsminister ANNIE LÖÖF (C):
          </note>
          <note>
            Fru talman! Som näringsminister har jag ansvar för gruv- och
            mineralfrågor. Regeringen lade ju ut ett utredningsuppdrag för
            ett år sedan där man lyssnade in lokalbefolkningens oro i de här
            områdena. Vi tar det på stort allvar. Under våren kommer jag att
            ta emot en utredning där vi ska stärka kommunikationsskyldigheten
            när det gäller sakägare, markägare och prospekteringsföretag.
            Det är en jätteviktig fråga.
          </note>
          <note>
            När jag i höstas träffade mineral- och gruvnäringen talade jag
            också med kraft om regeringens syn på just de oacceptabla uttalandena
            och agerandena från vissa prospekteringsföretag. Det ligger helt
            under radarn och är oacceptabelt, menar vi.
          </note>
          <note>
            Centerpartiets syn är glasklar. Vi säger nej till uranbrytning.
            Vi vill utreda en lagstiftning mot uranbrytning. Vi bedriver inte
            politik genom motioner i riksdagen utan genom förhandlingar och
            propositioner i regeringsställning.
          </note>
          <note type="speaker">
            Anf. 50 LISE NORDIN (MP):
          </note>
          <note>
            Fru talman! Jag kan av Annie Lööfs svar konstatera att Centerpartiet
            väljer makten framför miljön. Vi har en situation som behöver
            klargöras. Vi har uppenbarligen en majoritet av riksdagens ledamöter
            som vill förbjuda uranbrytning, men vi kommer inte till skott
            eftersom Centerpartiet inte står upp när det väl gäller. Det finns
            en motion med exakt samma förslag som Centerpartiet har.
          </note>
          <note>
            Jag kan konstatera att det på riksdagens webbsida står tydligt
            att det är riksdagen som stiftar lagar och regeringen som ska
            verkställa riksdagens beslut.
          </note>
          <note>
            Frågan kvarstår: Kommer Centerpartiet när det väl gäller att
            stå upp för det man lovar i de hotade orterna i landet och se
            till att vi får en riksdagsmajoritet som förbjuder uranbrytning?
          </note>
          <note type="speaker">
            Anf. 51 Näringsminister ANNIE LÖÖF (C):
          </note>
          <note>
            Fru talman! Det var många bombastiska ord från Lise Nordin.
          </note>
          <note>
            Ja, Centerpartiet säger nej till uranbrytning, och som centerpartist
            i regeringsställning och näringsminister arbetar jag aktivt just
            vad gäller starkt miljöskydd och avvägning för att ha en blomstrande
            gruv- och näringsverksamhet i det här landet. Det är en stor basindustri.
            Det innebär många jobb- och utvecklingsmöjligheter, inte minst
            i den norra delen av Sverige.
          </note>
          <note>
            Däremot är det viktigt att säga att vi har haft ett kommunalt
            veto i 40 år i Sverige. Det har inte skett någon uranbrytning
            i Sverige. Centerpartiet kommer att verka på kommunal nivå och
            säga nej till sådant, eftersom det kommunala vetot är starkt.
            Vi kommer också att arbeta i regeringen om en sådan tillståndsprocess
            kommer upp på det här bordet. Men vi lägger fram förslag på de
            här områdena genom propositioner till riksdagen, inte genom att
            bifalla några motioner i riksdagen.
          </note>
          <note>
            Krogmomsen
          </note>
          <note type="speaker">
            Anf. 52 ERIK ALMQVIST (SD):
          </note>
          <note>
            Fru talman! Jag skulle också vilja rikta en fråga till näringsministern.
            Det gäller krogmomsen.
          </note>
          <note>
            Vi har sett flera tidningar som har undersökt konsekvensen av
            krogmomssänkningen. Inte minst Dagens Nyheter gjorde en omfattande
            granskning, där man kunde konstatera att priserna, inklusive moms,
            på mat, som gäster får betala, har sjunkit med ungefär 0,8 procent.
          </note>
          <note>
            Det innebär i praktiken att krögarna i Sverige har höjt priserna
            på de rätter de serverar med över 10 procent, före moms. Sedan
            läggs momsen på, som nu är lägre. Därför blir utpriset ungefär
            detsamma som tidigare. Men konsekvensen är alltså att skattebetalarna
            har transfererat pengar till ökade marginaler för krögarna.
          </note>
          <note>
            Det här är sannolikt den största höjningen av matpriser på svenska
            restauranger någonsin i Sveriges historia, om man ser till priset
            innan momsen är pålagd. Då undrar jag om näringsministern är nöjd
            med utfallet.
          </note>
          <note type="speaker">
            Anf. 53 Näringsminister ANNIE LÖÖF (C):
          </note>
          <note>
            Fru talman! Sverige har inte råd att säga nej till jobb och företag,
            och det var därför sju partier i Sveriges riksdag gick till val
            på att halvera restaurangmomsen. När vi så röstade om detta för
            bara någon månad sedan hade några partier fallit bort.
          </note>
          <note>
            En halvering av restaurangmomsen innebär en förenkling för restaurangägarna.
            Det blir 12 procent oavsett om man tar en hämtpizza eller äter
            den på plats. Men det innebär också att det skapas jobbmöjligheter.
          </note>
          <note>
            Regeringen har nu tillsatt en rad utredningsuppdrag på myndigheter
            för att följa pris- och jobbutvecklingen. Det är nämligen viktigt
            att detta faktiskt leder till att fler ungdomar, fler invandrare
            och andra grupper som står långt från arbetsmarknaden får möjlighet
            att komma in och få en lön, en rad i sitt cv och framför allt
            en arbetsgemenskap att tillhöra.
          </note>
          <note type="speaker">
            Anf. 54 ERIK ALMQVIST (SD):
          </note>
          <note>
            Fru talman! Jag hör näringsministerns antaganden om konsekvenserna
            av den här reformen, men jag tror att det ofta kan vara bättre
            att lära sig av andras misstag än att begå dem själv.
          </note>
          <note>
            Vi kan till exempel se hur man i Frankrike genomförde en betydligt
            större sänkning av krogmomsen för två år sedan. Nu har man bestämt
            sig för att återhöja momsen just därför att det inte har gett
            de effekter som man önskade.
          </note>
          <note>
            Jag kan inte annat än känna att det är lite oansvarigt att i
            det ekonomiska läget vi i dag befinner oss i satsa på en sådan
            vansklig reform där det finns så många frågetecken. Jag ser fram
            emot att ha den här debatten igen med näringsministern om ett
            år eller två. Då får vi se vem som fick rätt.
          </note>
          <note type="speaker">
            Anf. 55 Näringsminister ANNIE LÖÖF (C):
          </note>
          <note>
            Fru talman! Det är viktigt att utvärdera de reformer för jobb
            och tillväxt som man gör. Därför ligger de uppdragen på bland
            annat Konkurrensverket, Skatteverket och Tillväxtanalys som ska
            följa pris- och jobbutvecklingen både på kort sikt nu till sommaren
            och på lite längre sikt.
          </note>
          <note>
            När man genomförde sänkningen i Frankrike innebar det 20 000
            nya jobb enligt den franska statistiska centralbyrån. I Finland
            har man gjort en prisutvecklingskoll men inte kollat antalet jobb
            och tillväxten där.
          </note>
          <note>
            Regeringen kommer nogsamt att följa detta och givetvis återkomma.
            Men mitt besked här i dag är att Sverige inte har råd i den konjunktur
            vi är i att säga nej till jobb, framför allt inte ungdomsjobb.
            De kan aldrig bli för dyra.
          </note>
          <note>
            Utsläppskrediter
          </note>
          <note type="speaker">
            Anf. 56 JENS HOLM (V):
          </note>
          <note>
            Fru talman! Vi hör att utsläppen av växthusgaser ökar kraftigt
            i Sverige. Det är väldigt oroväckande. Samtidigt har regeringen
            en vision om ett Sverige utan klimatutsläpp 2050.
          </note>
          <note>
            Jag skulle vilja fråga miljöminister Lena Ek ifall uppköp av
            billiga utsläppskrediter, så kallade CDM-projekt, ingår i den
            här visionen. Ska man kunna kompensera utsläpp i Sverige med uppköp
            av CDM-krediter, eller handlar det om att utsläppen ska bort helt
            och hållet 2050?
          </note>
          <note type="speaker">
            Anf. 57 Miljöminister LENA EK (C):
          </note>
          <note>
            Fru talman! Jag måste säga att jag tycker att det är oerhört
            roligt att vid frågestund efter frågestund och i interpellationsdebatt
            efter interpellationsdebatt arbeta med klimatfrågorna. Jag hoppas
            att det ska göra att fler blir intresserade av de viktiga miljöfrågorna.
          </note>
          <note>
            När det gäller CDM, som alltså är en förkortning av Clean Development
            Mechanism, är det klimatprojekt som man kan göra på andra ställen
            i världen. Under de ungefär tio dagar som jag spenderade i Durban
            under FN:s klimatförhandlingar kan jag bara konstatera att CDM
            var någonting som de fattiga länderna efterfrågade vid varje möte
            som jag hade med ministrar från Indien, Bangladesh, Mali, Ghana
            och Sydafrika, och jag kan fortsätta den uppräkningen.
          </note>
          <note>
            Jag tror alltså att vi måste ha en balans när det gäller diskussioner
            i den här frågan som tar hänsyn till de fattiga länderna.
          </note>
          <note type="speaker">
            Anf. 58 JENS HOLM (V):
          </note>
          <note>
            Fru talman! Lena Ek svarade inte på min fråga. Den handlade om
            visionen om att vi inte ska ha några klimatutsläpp 2050. Ska man
            tillgodoräkna sig CDM, eller handlar det om att vi ska göra vår
            hemläxa och inte ska ha några utsläpp alls på hemmaplan?
          </note>
          <note>
            Låt mig bara ta ett exempel på ett sådant där CDM-projekt som
            Lena Ek, regeringen och Sverige stöder. Det är ett storskaligt
            vattenkraftsprojekt i Rampur i norra Indien som lokalinvånarna
            har protesterat mot. Det har försämrat skördarna och grundvattnet.
            Det har inte varit någon kommunikation alls med dem som bor i
            området. Man har inte fått någon ekonomisk kompensation för all
            skada som det har ställt till med. Man menar också att detta inte
            är additionellt. Det bidrar alltså inte till någon minskning alls
            av växthusgasutsläppen.
          </note>
          <note>
            Jag tycker att Lena Ek och regeringen ska överväga om det här
            projektet i Rampur i norra Indien och andra CDM-projekt verkligen
            är sådant som vi ska syssla med eller om vi inte på allvar måste
            börja minska våra utsläpp här i Sverige här och nu, för det är
            här utsläppen ökar.
          </note>
          <note type="speaker">
            Anf. 59 Miljöminister LENA EK (C):
          </note>
          <note>
            Fru talman! Det är klart att vi på allvar måste minska våra klimatutsläpp
            i Sverige. Det är därför vi har de svenska klimatmålen om minus
            40 procent till 2020, fossiloberoende fordonsflotta till 2030
            och att vi ska vara nettoneutrala 2050.
          </note>
          <note>
            Problemet när det gäller de här klimatprojekten som görs i fattiga
            länder och som ligger under FN-regim och som faktiskt successivt
            förbättras är att de är tidsbestämda i tid och form. Vi vet inte
            ens vad det finns för former av klimatprojekt när vi kommer fram
            till 2050, och det är anledningen till att egentligen inget parti
            i riksdagen under behandlingen av just 2050-målen gick in och
            föreslog detaljerade regler, just i vetskap om att de här reglerna
            ändras många gånger innan dess.
          </note>
          <note>
            Min personliga åsikt är att vi ska göra så mycket vi kan på hemmaplan.
          </note>
          <note>
            Sveriges roll i det internationella klimatarbetet
          </note>
          <note type="speaker">
            Anf. 60 GUNNAR ANDRÉN (FP):
          </note>
          <note>
            Fru talman! Stundom är det klokt att höja blicken. Alldeles nyss
            fick vi här i riksdagen en fantastisk stund med Kofi Annan som
            verkligen visade betydelsen av personligt och gränsöverskridande
            ansvar. Det var en stor stund här i riksdagen.
          </note>
          <note>
            Det är dock inte bara idéer som sprider sig som de vill över
            jorden, utan det gör också klimatförstöringen. Min fråga till
            miljöministern har en annan utgångspunkt än de tidigare frågorna,
            nämligen: Vad kan Sverige göra om vi tänker på miljöteknikvänliga
            överföringar, särskilt inför Rio + 20? Vad gör Sverige på detta
            område för att minska klimatförstöringen i världen?
          </note>
          <note type="speaker">
            Anf. 61 Miljöminister LENA EK (C):
          </note>
          <note>
            Fru talman! Jag ska be att få tacka för denna intressanta fråga.
            Jag hade möjlighet att diskutera just klimat och mat med Kofi
            Annan när jag delade ut ett pris, The Gothenburg Award for Sustainable
            Development, till honom i Göteborg alldeles före jul. Det här
            är naturligtvis otroligt viktigt.
          </note>
          <note>
            Jag ska ta det väldigt kort, eftersom jag bara har en minut på
            mig: Vi har den organisation för tekniktransfer som ligger under
            klimatkonventionen, där vi tog ett stort steg framåt i Durbanförhandlingarna
            och där Sverige bidrar och deltar väldigt mycket. I finansieringen
            av detta har Sverige aktivt bidragit till den gröna klimatfonden
            som nu är på väg att kunna etableras, hoppas jag, om ett år.
          </note>
          <note>
            I jubileet för Stockholmskonferensen som äger rum i april, 40
            år sedan miljökonferensen i Stockholm, har vi just tagit hållbar
            teknik och hållbar innovation som ett av tre bärande teman. Jag
            hoppas kunna välkomna riksdagens ledamöter till detta, som det
            ser ut, väldigt bra program som vi kommer att ha i april.
          </note>
          <note type="speaker">
            Anf. 62 GUNNAR ANDRÉN (FP):
          </note>
          <note>
            Fru talman! Då vill jag följa upp och ge Lena Ek möjlighet att
            diskutera detta, för när man hörde president Obamas tal i går,
            State of the Union, nämnde han praktiskt taget inte miljön. Det
            är ett av de stora problemen vi har i världen just nu: Så många
            andra problem tränger sig fram att miljöproblemen som är så oerhört
            angelägna får stå tillbaka, både i Kina och USA och i många utvecklingsländer
            i Afrika. Det finns så många andra problem att klimatfrågan och
            därmed tekniköverföringarna blir så ringa, och detta tror jag
            är en väldigt viktig del där Sverige kan göra skillnad.
          </note>
          <note type="speaker">
            Anf. 63 Miljöminister LENA EK (C):
          </note>
          <note>
            Fru talman! Jag tror absolut det, och vi har på väldigt många
            områden klimatvänlig och miljövänlig teknik som utgör lösningen
            på många svåra problem.
          </note>
          <note>
            Jag besökte Lund för en vecka sedan och träffade då Cleantech
            Inn Sweden som redogjorde för 50 nya start-up-företag redo att
            producera teknik på områden som vattenrening, energi, transport,
            belysning och hälsa. Det var en fantastisk genomgång av modern
            teknik i små företag. Vi har också många stora företag som faktiskt
            har väldigt bra teknik.
          </note>
          <note>
            Vi jobbar i klimatförhandlingar med detta. En del av biståndet
            ingår också i arbetet med de här frågorna. Framför allt jobbar
            vi i bilaterala kontakter med utvecklingsländerna. Jag tror att
            just tekniken har en otroligt stor roll, kanske den största rollen,
            när det gäller att lösa klimatfrågan. Jag återkommer hemskt gärna
            till detta ämne.
          </note>
          <note>
            Aktivitetsstödet
          </note>
          <note type="speaker">
            Anf. 64 SOLVEIG ZANDER (C):
          </note>
          <note>
            Fru talman! Jag vänder mig till socialförsäkringsministern och
            ställer en fråga om aktivitetsstödet. Många, framför allt föräldrar,
            har hört av sig till mig och andra riksdagsledamöter i Centerpartiet
            och uttryckt sin stora oro för vad som ska hända med deras barn
            när de fyller 30 år och aktivitetsstödet upphör.
          </note>
          <note>
            De här ungdomarna behöver enormt mycket stöd i sitt dagliga liv
            och med sin livsföring. Nu ska de skjutsas över till Arbetsförmedlingen,
            där det inte finns något arbete att erbjuda. Arbetsförmedlingen
            kan inte ge dem någon hjälp eller något stöd över huvud taget.
            Ekonomiskt är det föräldrarna och kommunerna som får gå in för
            att hjälpa till och stötta, men vad händer i det dagliga, sociala
            livet? Någonting måste göras. Så här får det inte vara.
          </note>
          <note>
            Min fråga är: Vad tänker ministern göra åt detta?
          </note>
          <note type="speaker">
            Anf. 65 Statsrådet ULF KRISTERSSON (M):
          </note>
          <note>
            Fru talman! Det här är ett av flera problem med aktivitetsersättningen,
            som förtidspension för ungdomar heter med ett byråkratiskt begrepp.
            Det stora problemet är att det är så väldigt många unga människor
            som i dag i praktiken hamnar i passivitet, väldigt ofta på grund
            av lindrig eller allvarlig psykisk ohälsa. Där vi med de bästa
            av intentioner vill hjälpa unga människor placerar vi dem i praktiken
            i mycket långvariga bidragsberoenden och dömer dem också ofta
            till fattigdom som gamla.
          </note>
          <note>
            Ett specialproblem är när man har fått aktivitetsersättning,
            som man får mellan 19 och 29 år, och sedan fyller 30 och prövas
            mot de betydligt tydligare, ska man nog säga, reglerna för permanent
            förtidspension. Det är gott så, därför att ambitionen är att unga
            människor inte för evigt ska behöva förtidspension. Det problematiska
            är att många människor i flera år har varit borta från arbetsmarknaden.
          </note>
          <note>
            Nu finns det regler som hanterar detta, det vill säga övergångsregler
            för tidsbegränsad förtidspension. Från och med den 1 januari 2013
            löser vi det tekniska problemet med de nya reglerna för tidsbegränsad
            förtidspension.
          </note>
          <note type="speaker">
            Anf. 66 SOLVEIG ZANDER (C):
          </note>
          <note>
            Fru talman! Det är som sagt 2013 som står för dörren och som
            oroar många oerhört mycket. Vi har haft några år på oss för att
            lösa det här problemet. Det är väl hög tid nu att man från ministerns
            sida presenterar en form av lösning för vad som ska hända med
            dessa ungdomar.
          </note>
          <note>
            Det här handlar ju inte bara om socialförsäkringsområdet. Det
            här handlar faktiskt om arbetsmarknadsområdet och om att många
            fler andra ministrar och departement har ansvar. Där undrar jag
            vilka kontakter ministern har även med de andra departementen
            för att lösa helhetsproblemen.
          </note>
          <note>
            Det handlar ju om boendet för de här ungdomarna. Det handlar
            om vem som sörjer för dem när deras föräldrar inte finns längre.
            Det är en oerhört viktig fråga och jag vill se och höra om det
            finns någon form av tanke på att lösa detta.
          </note>
          <note type="speaker">
            Anf. 67 Statsrådet ULF KRISTERSSON (M):
          </note>
          <note>
            Fru talman! Som Solveig Zander påpekar är det ett stort principiellt
            problem. Jag tycker dock inte att det är ett akut problem i den
            meningen att någonting akut står för dörren.
          </note>
          <note>
            Den 1 januari 2013 har regeringen aviserat att vi kommer att
            införa samma övergångslösning för människor som saknar SGI, som
            har haft tidsbegränsad förtidspension tidigare. Det kommer att
            hjälpa även de här människorna. De kommer inte att hamna i ett
            läge där de tvingas gå till socialtjänsten och den sortens problem.
            Det löser den akuta ekonomiska situationen. Det löser inte det
            långsiktiga problemet. Vad gör vi med unga människor med psykisk
            ohälsa som har svårt att etablera sig på arbetsmarknaden?
          </note>
          <note>
            Nu pågår flera intressanta processer. Vi har hela frågan om studiestödsformen
            på Utbildningsdepartementet: Har vi rätt personer i särskola?
            Har vi rätt studiestöd för människor med behov? Vi har hela utredningsarbetet
            på Arbetsmarknadsdepartementet som handlar om huruvida vi har
            rätt stöd för människor som står långt från arbetsmarknaden. Vi
            har dessutom ett eget departementalt arbete som handlar om formerna
            för aktivitetsersättningen i framtiden. Det händer ganska mycket.
          </note>
          <note>
            Bilismen och miljön
          </note>
          <note type="speaker">
            Anf. 68 ANDREAS CARLSON (KD):
          </note>
          <note>
            Fru talman! Min fråga är till miljöministern. Jag vill också
            ställa en fråga på temat miljö. Klimathotet finns över oss och
            jag delar också det Lena Ek har sagt tidigare i debatten, att
            det är oerhört viktiga frågor. Men i förra veckan kunde vi höra
            i SVT:s Rapport att miljöministern sade att vi måste åka mindre
            bil och att trafiken måste minska.
          </note>
          <note>
            För min del tycker jag att det är viktigare att poängtera teknikutveckling,
            att få en miljöanpassad bilpark i stället för att ge människor
            som exempelvis bor på landsbygden dåligt samvete för att de kanske
            inte kan använda något annat färdmedel än just bil. Jag undrar
            hur Lena Ek ser på detta.
          </note>
          <note>
            Jag kommer från ett län, Jönköpings län, där man inte kan åka
            något annat än bil i många fall. Men jag är också medveten om
            att det ute i landet ser annorlunda ut och att det finns län och
            distrikt där man behöver bil i ännu större utsträckning.
          </note>
          <note type="speaker">
            Anf. 69 Miljöminister LENA EK (C):
          </note>
          <note>
            Fru talman! Återigen tackar jag för frågan. Det är en väldigt
            angelägen diskussion. Det är verkligen ingen lätt fråga. Det finns
            inget enhetligt svar, så är det ju. Jag hoppas givetvis att vi
            kommer att kunna använda bilen och att utsläppen från bilen blir
            mindre, att vi får renare bilar. Där är tekniken på väg framåt.
          </note>
          <note>
            Tittar man däremot på storstäder kan man se att till exempel
            Stockholm har ett väldigt trafikproblem där naturligtvis kollektivtrafiken
            utgör lösningen på en del av den här ekvationen. Umeå har en annan
            problematik med väldigt dålig luft i innerstaden. Där testar man
            nu ett trafiksystem med elbussar mellan centrum och flygplatsen
            som ju löser människornas vardagsproblem och också bidrar till
            att lösa problemet med den dåliga luften i innerstaden som också
            är ett klimatproblem. Det handlar ju om svavel, Sox och Nox samt
            partiklar.
          </note>
          <note type="speaker">
            Anf. 70 ANDREAS CARLSON (KD):
          </note>
          <note>
            Fru talman! Jag delar uppfattningen att det är svåra frågor,
            men jag tycker att det är viktigt att man hela tiden håller kvar
            vid ett landsbygdsperspektiv, att bilen är viktig för Sverige,
            för utvecklingen och för att människor ska kunna ha gemenskap.
            Man ska kunna transportera sig. Man ska exempelvis kunna skjutsa
            barn och ta sig till arbete. Det är viktigt att understryka detta.
          </note>
          <note>
            Jag vill också citera en rapport från Naturvårdsverket där man
            skriver att utsläppen från biltrafik har stabiliserats och minskat
            något sedan 1990 trots att trafiken har ökat, tack vare energieffektivare
            bilar och ökad användning av biobränslen. Däremot ser man i samma
            rapport att när det gäller den tunga trafiken under samma period
            har utsläppen ökat med 45 procent.
          </note>
          <note>
            Då tycker jag att man kanske bör fokusera på sådana utsläpp som
            har ökat och fortsätta med det positiva arbete som har gjorts
            med att ställa om bilparken till att bli mer miljövänlig så att
            människor ska kunna fortsätta åka bil på landsbygden utan att
            ha dåligt samvete för det.
          </note>
          <note type="speaker">
            Anf. 71 Miljöminister LENA EK (C):
          </note>
          <note>
            Fru talman! Jag har ju sagt att detta att vara miljövänlig ska
            vara enklast, billigast och roligast. Det tror jag att också frågeställaren
            har hört mig säga ett antal gånger vid det här laget. Det gäller
            givetvis alla människor i vårt avlånga land. Vi måste kunna se
            till att vardagslivet fungerar. Man måste kunna bo i alla delar
            av Sverige. Det inkluderar faktiskt också stora delar av Stockholm,
            där människor har långa pendlingstider till dagis och skola och
            där det är svårt att arbeta i en annan del av staden, att bo i
            söder och arbeta i norr.
          </note>
          <note>
            Det här är en väldigt komplex fråga och i många sammanhang är
            det faktiskt så att det skulle underlätta för till exempel en
            förortsboende i Stockholm att slippa använda bilen. Livet skulle
            bli enklare. Man kan vända på den här frågeställningen.
          </note>
          <note>
            Det viktiga tycker jag är att vi håller målen klart i sikte,
            att vi inser att tekniken betyder oerhört mycket för att nå de
            här målen, att vi ser till att använda varje möjlighet vi har
            för att vi ska nå de klimatmål vi har, givet att vardagen ska
            vara enkel och att man naturligtvis ska kunna bo i alla delar
            av landet.
          </note>
          <note>
            Ungdomsarbetslösheten
          </note>
          <note type="speaker">
            Anf. 72 PETER PERSSON (S):
          </note>
          <note>
            Fru talman! Min fråga ställer jag till näringsminister Annie
            Lööf.
          </note>
          <note>
            Den moderatledda regeringen brukar ju kalla sig för jobbregering.
            Jag tycker snarare arbetslöshetsregering är ett bättre namn. Man
            säger att varje politisk åtgärd som har vidtagits har gjorts för
            att skapa nya jobb. När man ger krögarna mer resurser, när man
            sänker skatten mest för de rika, när man försämrar för de arbetslösa
            eller de sjuka är det för att skapa nya jobb.
          </note>
          <note>
            Under er regeringstid har arbetslösheten ökat på alla områden
            mest dramatiskt för de unga. 28 100 ungdomar är långtidsarbetslösa
            i dag. Vad har näringsministern för kort- och långsiktig strategi
            för att minska ungdomsarbetslösheten?
          </note>
          <note type="speaker">
            Anf. 73 Näringsminister ANNIE LÖÖF (C):
          </note>
          <note>
            Fru talman! Jag svarar på den här frågan med utgångspunkt i att
            jag i dag svarar på allmänpolitiska frågor. Huvudsakligen rör
            detta arbetsmarknadsfrågor och utbildningsfrågor.
          </note>
          <note>
            År 2005 hade Sverige en ungdomsarbetslöshet som låg på ungefär
            22 procent. År 2011 har Sverige en ungdomsarbetslöshet som ligger
            på ungefär 23 procent. Det är oerhört höga siffror, men det är
            oberoende av hög- eller lågkonjunktur, oberoende av om det är
            en socialdemokratisk regering eller en alliansregering.
          </note>
          <note>
            Det är viktigt att inse att många av de ungdomar som i dag är
            arbetslösa och har svårt att få jobb är de som saknar fullständiga
            betyg från gymnasiet. Då är det viktigt att reformera skolan från
            grunden. Detta år och föregående år sjösatte alliansregeringen
            en ny skolreform som på lång sikt kommer att stärka unga människors
            möjligheter att träda in på arbetsmarknaden, få ett jobb och en
            lön.
          </note>
          <note type="speaker">
            Anf. 74 PETER PERSSON (S):
          </note>
          <note>
            Fru talman! De tal Annie Lööf anger för långtidsarbetslösa ungdomar
            är inte korrekta. När den socialdemokratiska regeringen lämnade
            Regeringskansliet fanns det 13 000 långtidsarbetslösa ungdomar.
            I dag är de 28 100.
          </note>
          <note>
            Jag kan gå vidare på andra områden där regeringen har misslyckats
            totalt. Annie Lööf glömde en sak. Hon glömde att berätta om de
            åtgärder hon talar om när hon åker land och rike runt. Försämra
            lagen om anställningsskydd och sänka ingångslönerna är recepten.
            Det ger ökad otrygghet för de unga. Det är recepten för att minska
            ungdomsarbetslösheten.
          </note>
          <note>
            Vi börjar få en ung generation av nya daglönare som kallas till
            arbetsplatsen med sms och utför arbete exakt den tid som behövs.
          </note>
          <note>
            Receptet är investeringar, utbildning, inte ökade orättvisor.
            Receptet är socialdemokratisk politik för att minska ungdomsarbetslösheten.
          </note>
          <note type="speaker">
            Anf. 75 Näringsminister ANNIE LÖÖF (C):
          </note>
          <note>
            Fru talman! Statistik och statistik. De siffror jag redovisade
            är korrekta. De är från Statistiska centralbyrån och behandlar
            arbetslösa ungdomar 20052011. Det Peter Persson tar upp handlar
            om långtidsarbetslösa ungdomar. Där har vi också ett stort problem.
          </note>
          <note>
            Mitt recept som näringsminister och företrädare för regeringen
            handlar om skola, god arbetsmarknadsutbildning och förutsättningar
            för unga människor att se entreprenörskap som ett alternativ.
            Det handlar om utbildning, inte bara gymnasium, utan också vuxenutbildning
            och yrkeshögskola. På alla områden arbetar regeringen effektivt.
          </note>
          <note>
            Det som Sveriges ungdomar inte vill ha är ett socialdemokratiskt
            recept. År 2005, i blossande högkonjunktur, fungerande det över
            huvud taget inte.
          </note>
          <note>
            A-kassan
          </note>
          <note type="speaker">
            Anf. 76 CARINA ADOLFSSON ELGESTAM (S):
          </note>
          <note>
            Fru talman! Även min fråga går till Annie Lööf och handlar om
            a-kassan.
          </note>
          <note>
            Det kom ett brev från en ung pappa som blev arbetslös i höstas.
            För honom har vardagen sedan dess varit tuff. Brevet anlände under
            mitten av januari. Han har fortfarande inte fått en krona utbetald
            från a-kassan. Det beror på de numera så krångliga reglerna.
          </note>
          <note>
            Det talas mycket om regelförenklingar för företag. Vi kanske
            också behöver regelförenklingar för arbetslösa. Vad avser regeringen
            och ministern att göra så att den som är arbetslös snabbare får
            en utbetalning?
          </note>
          <note type="speaker">
            Anf. 77 Näringsminister ANNIE LÖÖF (C):
          </note>
          <note>
            Fru talman! Tack för en angelägen fråga!
          </note>
          <note>
            Om det är något Sveriges trygghetssystem ska gagna är det den
            enskilde som befinner sig i otrygghet. En av de absolut största
            otrygga situationer man kan hamna i är ofrivillig arbetslöshet.
            Där är man oerhört utsatt.
          </note>
          <note>
            Myndigheter ska agera snabbt, rättssäkert och ha ett tydligt
            service- och medborgarfokus. Därför är det viktigt att ersättningar
            utbetalas så snabbt och effektivt som möjligt enligt de regelverk
            som finns.
          </note>
          <note>
            Jag kommer att ta med mig frågan. Det är arbetsmarknadsministern
            som är ytterst ansvarig. Sedan får regeringen återkomma närmare
            till frågeställaren Carina Elgestam.
          </note>
          <note type="speaker">
            Anf. 78 CARINA ADOLFSSON ELGESTAM (S):
          </note>
          <note>
            Fru talman! Jag får väl tacka för att ministern i kammaren lovar
            att ta med sig frågan. Vi får väl utgå från att regeringen har
            för avsikt att agera i frågan så att vi kan se kortare handläggningstider
            för den som är arbetslös. Den som är arbetslös har fortfarande
            utgifter för sitt boende och behöver mat för dagen. Har man familj
            och barn finns den sidan också.
          </note>
          <note>
            En uppmaning är att ta tag i frågan så att det får ta max 30
            dagar för att få fram den första utbetalningen. Därutöver kanske
            det kan behövas en viss utväxling mellan myndigheten och den arbetslöse
            för att få det helt korrekt. Det kan vara något som kan vidareutvecklas.
          </note>
          <note type="speaker">
            Anf. 79 Näringsminister ANNIE LÖÖF (C):
          </note>
          <note>
            Fru talman! Jag tror att det är oerhört viktigt att se över myndighetsstrukturer,
            beslutshantering och annat för att få en så snabb beslutsprocess
            och genomförandetid som möjligt som gagnar den enskilde oavsett
            ersättningsform. Det är ett arbete som ligger i grunden hos oss
            alla aktiva politiker, det vill säga att hela tiden ha ett medborgarfokus.
            Den frågan kommer jag givetvis att ta med mig, och sedan får regeringen
            på ett eller annat sätt återkomma till riksdagen.
          </note>
          <note>
            Offentlig upphandling
          </note>
          <note type="speaker">
            Anf. 80 OLA JOHANSSON (C):
          </note>
          <note>
            Fru talman! Jag tänkte ställa en fråga till Stefan Attefall som
            rör offentlig upphandling.
          </note>
          <note>
            Det totala årliga värdet av den offentliga upphandlingen av varor
            och tjänster uppskattas till ca 580 miljarder kronor. Det är 18,5
            procent av vår bnp. Man talar om konsumentmakt. Stat, kommuner
            och regioner har en enastående potential att styra utvecklingen
            genom sin upphandling.
          </note>
          <note>
            Samtidigt anses lagen om offentlig upphandling begränsa möjligheterna
            att ställa långtgående miljökrav, framför allt möjligheten att
            ställa krav på ursprung. När man ändå gör det i kommunerna riskerar
            man bakläxa. Det tvingar kommunerna att göra om upphandlingen,
            överge miljökraven och överge kraven på god djuromsorg.
          </note>
          <note>
            Vilka möjligheter ser statsrådet Stefan Attefall för Sveriges
            kommuner att stärka sin ställning som upphandlare och som kravställare
            av särskilda miljökrav, särskilt när det gäller livsmedel?
          </note>
          <note type="speaker">
            Anf. 81 Statsrådet STEFAN ATTEFALL (KD):
          </note>
          <note>
            Fru talman! Det är som Ola Johansson säger, nämligen att offentlig
            upphandling är ett oerhört stort område. Det går att ställa tydliga
            sociala och miljömässiga krav. Men det gäller att ställa dem på
            ett sådant sätt att de är förenliga med de grundläggande principerna
            i upphandlingsdirektivet som är gemensamt för EU-området, det
            vill säga att det blir en likabehandling av alla aktörer. Det
            är då viktigt att utforma underlagen på rätt sätt. Här måste vi
            bli bättre i kommuner och landsting. Men staten måste se över
            hur vårt stöd ska fungera centralt och se ut i framtiden.
          </note>
          <note>
            Det behövs också förtydliganden av lagstiftningen. Det är just
            nu ett nytt EU-direktiv på gång som ska revidera de befintliga
            EU-direktiven på området. Sverige arbetar aktivt med för att få
            fram förtydliganden. Det förslag som ligger nu på bordet har i
            många stycken gått i rätt riktning. Bland annat talar man om att
            ta mer hänsyn till livskostnadsprincipen. Det ska tas större hänsyn
            till en produkts eller varas livskostnad vid upphandlingar. Därmed
            går det att få in mer av miljömässiga aspekter. Det är några saker
            som görs för att skapa tydlighet på området.
          </note>
          <note type="speaker">
            Anf. 82 OLA JOHANSSON (C):
          </note>
          <note>
            Fru talman! Statsrådet Stefan Attefall tog emot ett delbetänkande
            av Upphandlingsutredningen tidigare i höstas. En av slutsatserna
            i utredningen är att kommunerna själva behöver forma en strategi
            och bygga upp en funktion för uppföljning av de egna kraven. Det
            ligger något i statsrådets första svar.
          </note>
          <note>
            Mycket kraft läggs redan i dag i kommunerna på att minska riskerna
            för överklaganden, och det skapar en kanske överdriven försiktighet
            och ökad byråkrati. Det är enorma kunskapskrav som ställs på upphandlare.
          </note>
          <note>
            Vi ser ett osäkert rättsläge. Exempelvis har Sigtuna kommuns
            och Rättviks kommuns specifika krav på djurhållning vid upphandling
            av kött bedömts olika i olika rättsinstanser.
          </note>
          <note>
            Bedömer statsrådet att det finns anledning att stärka även domstolarnas
            kompetens för att kunna klara kortare handläggningstider och dessutom
            klargöra praxis för kommunerna som upphandlar?
          </note>
          <note type="speaker">
            Anf. 83 Statsrådet STEFAN ATTEFALL (KD):
          </note>
          <note>
            Fru talman! Det är helt korrekt att vi har ett oklart rättsläge
            på vissa områden, och det finns ärenden som nu prövas av högre
            instanser. När vi får klarhet i vad svenska domstolar säger vet
            vi också bättre hur vi ska tolka rättsläget.
          </note>
          <note>
            Det går att ställa höga kvalitetskrav, men de måste ställas på
            ett sådant sätt att det inte bryter mot likabehandlingsprincipen.
            Här finns olika avvägningar som rättsinstanserna nu prövar mot
            varandra.
          </note>
          <note>
            Sedan måste vi också höja kompetensen på det här området, både
            ute i kommuner och landsting och på den statliga nivån. Upphandlingsutredningens
            delbetänkande pekar mot det, och de kommer med ytterligare förslag
            i slutet av året.
          </note>
          <note>
            Vi behandlar och diskuterar just nu ett EU-direktiv, och där
            driver vi på för ökad tydlighet och regelförenklingar men också
            för att de förslag som går i rätt riktning ska bli kvar vid slutbehandlingen,
            bland annat att man ska kunna ta större hänsyn till en produkts
            livscykelkostnader. Det gör att vi kan få in mer miljöaspekter
            i upphandlingarna.
          </note>
          <note>
            Men det gäller också att göra upphandlingarna på rätt sätt, och
            här finns det mycket mer att göra ute i kommuner och landsting.
            Gör man rätt från början är det också lättare att ta dessa hänsyn
            i slutändan.
          </note>
          <note>
            Villkoren för bostadsbyggandet
          </note>
          <note type="speaker">
            Anf. 84 LEIF JAKOBSSON (S):
          </note>
          <note>
            Fru talman! Det har kommit två intressanta rapporter från södra
            Sverige den senaste tiden. Den ena är från Hyresgästföreningen
            i södra Skåne, som konstaterar att den genomsnittliga direktavkastningen
            från privata fastighetsägare är 7,6 procent. Den andra är från
            Fastighetsägarna Syd, som har kommit fram till att 84 procent
            av deras medlemmar tycker att förutsättningarna för lönsam fastighetsdrift
            är väldigt goda.
          </note>
          <note>
            Vi kan sortera bort frågan om att förvalta redan byggda hyresrätter
            det är en lönsam affär. I stället kommer frågan: Varför byggs
            det då inga nya?
          </note>
          <note>
            Fastighetsägarna, Sabo och Hyresgästföreningen har visat att
            de förändringar som den borgerliga regeringen gjorde har inneburit
            att av två likadana nybyggda lägenheter är den ägda 2 000 kronor
            billigare. Jag undrar, ministern: Är det inte dags att erkänna
            att er subventionspolitik bara för ägda lägenheter har kommit
            till vägs ände?
          </note>
          <note type="speaker">
            Anf. 85 Statsrådet STEFAN ATTEFALL (KD):
          </note>
          <note>
            Fru talman! Det är i och för sig välkommet att fastighetsägare,
            oavsett om de är privata eller kommunala, kan bedriva sin fastighetsskötsel
            på ett bra sätt. Men vi behöver skapa långsiktigt bra spelregler
            för alla former av byggande.
          </note>
          <note>
            Vi har tagit ett nytt hyressättningssystem, som vi har tagit
            tillsammans med Hyresgästföreningen, de kommunala bostadsbolagen
            och de privata fastighetsvärdarna. Det är ett system som vi tror
            kommer att skapa bättre långsiktiga förutsättningar för att investera
            också i hyresbostäder.
          </note>
          <note>
            Vi har alldeles nyss dragit i gång ett nytt utredningsarbete
            för att se att vi har balanserade villkor mellan olika upplåtelseformer.
            Vi gör en analys under min ledning, och det görs också ett arbete
            under finansministerns ansvar som nu förbereds för att titta på
            de här frågorna och belysa dem.
          </note>
          <note>
            Det finns många olika åsikter om vad som är rättvis behandling
            av olika upplåtelseformer, men vi bör titta på det här och analysera
            det ur olika aspekter för att sedan se hur vi kan gå vidare på
            olika sätt. Min ambition är att skapa goda förutsättningar för
            ett långsiktigt högre bostadsbyggande, eftersom vi har haft 20
            år av alltför lågt bostadsbyggande i Sverige.
          </note>
          <note type="speaker">
            Anf. 86 LEIF JAKOBSSON (S):
          </note>
          <note>
            Fru talman! Man sade när man försämrade villkoren för att bygga
            hyresrätter att det berodde på att marknaden var dopad och att
            det skulle ordna sig. Nu har det gått fem och ett halvt år, och
            byggandet har ändå inte kommit i gång. Är det inte dags att erkänna
            att det var fel?
          </note>
          <note>
            Om det skiljer 2 000 kronor i månaden mellan två likadana lägenheter
            beroende på upplåtelseform till hyresrättens nackdel, är det inte
            ganska självklart att du måste göra någonting åt det? Det är helt
            uppenbart att er subventionspolitik enbart för ägda bostäder,
            att med skattemedel subventionera ägda bostäder men inte hyrda
            bostäder, är fel väg. Lägger man därtill att ROT-avdragen bara
            kan användas för ägda bostäder blir det faktiskt absurt.
          </note>
          <note>
            Tänk om, gör om och kom tillbaka med en bostadspolitik som fungerar!
          </note>
          <note type="speaker">
            Anf. 87 Statsrådet STEFAN ATTEFALL (KD):
          </note>
          <note>
            Fru talman! Problemet med de subventioner som fanns förr i tiden,
            då tre olika subventionssystem prövades av den socialdemokratiska
            regeringen, var att vi trots det byggde hälften så mycket som
            våra nordiska grannländer gjorde och trots det har investerat
            betydligt mindre i bostadssektorn än OECD-genomsnittet.
          </note>
          <note>
            Vi vill skapa långsiktigt goda förutsättningar för ökat byggande.
            De subventioner som prövades av Socialdemokraterna visade sig
            inte fungera.
          </note>
          <note>
            Nu handlar det om hur vi ska skapa bra spelregler långsiktigt.
            Vi har gjort en hel del redan, och vi utreder ytterligare åtgärder
            på en rad olika områden för att komma vidare med de goda spelreglerna.
            Vi tittar också på: Har vi balanserade villkor? Men vi vet att
            det finns många olika uppfattningar om vad som är rättvisa och
            balanserade villkor mellan olika upplåtelseformer. Det är inte
            så enkelt som frågeställaren framställer det hela.
          </note>
          <note>
            Riskkapitalbolag på bostadsmarknaden
          </note>
          <note type="speaker">
            Anf. 88 HILLEVI LARSSON (S):
          </note>
          <note>
            Fru talman! När vi har haft diskussionerna om riskkapitalbolag
            har Carema varit på tapeten när det gäller äldreomsorgen, men
            det finns också riskkapitalbolag på bostadsmarknaden. Ett exempel
            är Acta, som har varit aktivt bland annat i Malmö, som jag kommer
            från. De har vanvårdat fastigheterna fruktansvärt det är kackerlackor,
            fuktskador och fullständigt odrägliga förhållanden. Trots det
            har hyrorna varit höga. Hyresgästerna har inte haft någon annanstans
            att ta vägen då det finns så få hyreslägenheter antalet krymper
            hela tiden.
          </note>
          <note>
            De har skurit guld, har det visat sig. De som har tjänat bäst
            på hyresfastigheter inte just i Malmö men i riket i stort har
            fått in över 30-procentiga vinster. Det är bland annat sådana
            här riskkapitalbolag.
          </note>
          <note>
            Vad ska vi göra åt det här?
          </note>
          <note type="speaker">
            Anf. 89 Statsrådet STEFAN ATTEFALL (KD):
          </note>
          <note>
            Fru talman! Det är riktigt att det har funnits de som förvaltar
            bostäder som inte har skött sig. Hillevi Larsson nämner ett sådant
            exempel. Problemen finns på tre områden.
          </note>
          <note>
            Det första är självklart den generella bostadsbristen, som skapar
            en möjlighet att vara dåliga hyresvärdar och ändå få hyresgäster.
            Det måste vi lösa.
          </note>
          <note>
            Det andra är att vi har haft ett hyressättningssystem i Sverige
            som i praktiken har gett ungefär samma hyra oavsett hur man sköter
            sin lägenhet. Det nya hyressättningssystem som vi har nu skapar
            förutsättningar för hyror som bättre speglar kvalitet och standard
            på lägenhet. Jag tror att det långsiktigt kommer att bidra till
            att minska möjligheterna att bedriva sådana aktiviteter som i
            det exempel Hillevi Larsson tog upp.
          </note>
          <note>
            Det tredje är att kommunerna måste ta större ansvar för att kontrollera
            att det är en bra boendemiljö. Här har man enligt lagstiftningen
            ett ansvar, som man kanske ibland inte fullt ut utnyttjar.
          </note>
          <note type="speaker">
            Anf. 90 HILLEVI LARSSON (S):
          </note>
          <note>
            Fru talman! Det jag är rädd för är att de hyresnivåer vi ser
            i dag kommer att höjas ytterligare, för då kan de här riskkapitalbolagen
            säga att de renoverar och gör det fint så att man får betala ännu
            högre hyra. Jag är rädd för den utvecklingen. Det finns ju ingen
            återhållande faktor på hyrorna i regeringens politik i dag tvärtom.
            Det är oroande.
          </note>
          <note>
            Regeringen har också tagit bort kommunernas möjlighet att pröva
            nya förvärv. Om riskkapitalbolaget Acta ville köpa upp fler hyresfastigheter
            för att tjäna pengar kunde man från kommunens sida då säga: Nej,
            ni har misskött de här fastigheterna så mycket tidigare och skinnat
            hyresgästerna med höga hyror att ni inte får köpa fler fastigheter.
            Den här möjligheten har regeringen tagit bort genom att ta bort
            förvärvslagen.
          </note>
          <note>
            Är det inte dags att ge kommunerna verktyg för att stoppa skinnandet
            av enskilda?
          </note>
          <note type="speaker">
            Anf. 91 Statsrådet STEFAN ATTEFALL (KD):
          </note>
          <note>
            Fru talman! Nu är det så att det nya hyressättningssystemet ger
            Hyresgästföreningen stor möjlighet att förhandla fram hyror som
            speglar det faktiska värdet, kvaliteten och standarden på den
            enskilda lägenheten. Det gör att dåligt förvaltade lägenheter
            ska ha lägre hyra än bra förvaltade lägenheter. Det går alltså
            inte att lita på att man bara får hänga på hyreshöjningar som
            andra genomför i sitt bestånd. Det nya beståndet skapar bättre
            förutsättningar att komma åt sådana exempel som det Hillevi Larsson
            tar upp.
          </note>
          <note>
            Att vi tog bort den här lagstiftningen berodde på att den inte
            fungerade.
          </note>
          <note>
            Nu har vi i stället tuffa regler. När någon köper en hyresfastighet
            kan man lättare ta till de olika tvångsåtgärderna via hyresnämnden
            under den första perioden än man kan göra generellt sett. Det
            finns instrument att använda.
          </note>
          <note>
            Här behöver man självklart vara aktiv i Hyresgästföreningen men
            också i kommunerna, som redan nu har ett ansvar för att agera
            och gå till hyresnämnden när de ser att det finns personer som
            inte skapar en god och anständig bostad.
          </note>
          <note>
            Jag skulle uppmana kommunerna att vara mycket mer aktiva på det
            här området.
          </note>
          <note>
            Etableringsreformen
          </note>
          <note type="speaker">
            Anf. 92 ROGER HADDAD (FP):
          </note>
          <note>
            Fru talman! Jag vill ställa en fråga till integrationsminister
            Erik Ullenhag.
          </note>
          <note>
            I går hade riksdagens kammare en arbetsmarknadspolitisk debatt.
            Fokus var en hel del på ungdomar. En av våra största utmaningar
            är att vi har hög arbetslöshet.
          </note>
          <note>
            Men det som inte riktigt kom fram var vår utmaning när det gäller
            nyanlända. Regeringen presenterade för drygt ett år sedan etableringsreformen.
            Helt klart tolkas den reformen mycket olika. Bara i min valkrets
            Västmanland fungerar det olika bra beroende på om det gäller Västerås
            eller Surahammar. Det finns en del oro och kanske lite kritik
            kring reformen.
          </note>
          <note>
            Vi som tror på reformen hoppas att den får det genomslag som
            regeringen vill ha. Jag vill gärna fråga statsrådet Erik Ullenhag,
            så här drygt ett år efter reformen, vilka justeringar som regeringen
            kan tänka sig avisera snart.
          </note>
          <note type="speaker">
            Anf. 93 Statsrådet ERIK ULLENHAG (FP):
          </note>
          <note>
            Fru talman! Tack för frågan!
          </note>
          <note>
            Vi lade om mottagandet av nyanlända för drygt ett år sedan och
            fokuserade tydligare på jobb och en individualisering, där man
            under den första tiden i Sverige ska få hjälp och stöd med att
            lära sig svenska, få samhällsorientering och arbetsförberedande
            insatser utifrån vad man kunde i hemlandet.
          </note>
          <note>
            När vi gör en sådan förändring, flyttar ansvaret i huvudsak från
            socialkontoret till Arbetsförmedlingen och man möter Arbetsförmedlingen
            i stället för socialkontoren och har ganska många myndigheter
            och ganska många kommuner inblandade, då ska man vara ödmjuk inför
            att det kan finnas en del barnsjukdomar.
          </note>
          <note>
            Några saker har vi trimmat efter hand. Vi har trimmat möjligheten
            att kommuner kan samorganisera samhällsorientering, i och med
            att den ska ges på det egna språket. I en liten kommun med ett
            litet språk som inte så många talar kan man behöva jobba med andra.
          </note>
          <note>
            Vi tittar nu på bostadsfrågan, som väl är den fråga som bekymrar
            mig en aning. Personer som har fått permanent uppehållstillstånd
            är i alltför hög grad kvar på flyktingförläggning eller anläggningsboende.
          </note>
          <note>
            Jag träffade per telefon före jul alla landshövdingar för att
            de skulle samla aktörer lokalt, och jag träffade landshövdingar
            för ett par veckor sedan, för att samla ihop så att myndigheter
            och kommuner drar åt samma håll.
          </note>
          <note>
            Det ska inte vara en situation då människor fastnar på en flyktingförläggning.
          </note>
          <note type="speaker">
            Anf. 94 ROGER HADDAD (FP):
          </note>
          <note>
            Fru talman! Jag tackar statsrådet Ullenhag för det svaret.
          </note>
          <note>
            Det verkar ändå som om länsstyrelserna och Migrationsverket tar
            sitt ansvar på fullaste allvar. Den största skillnad som jag har
            märkt finns i hur kommunerna har reagerat på etableringsreformen,
            och kommunerna har ju en mycket viktig roll.
          </note>
          <note>
            Jag vill gärna ha en kommentar från statsrådet om hur vi ska
            möta den delen. Om inte kommunerna gör sina insatser tillräckligt
            bra finns det ju en risk för att reformen inte får det genomslag
            som vi hoppas på, nämligen att korta tiden från utanförskap och
            in i studier och arbete, som ändå måste vara vår gemensamma ambition.
          </note>
          <note type="speaker">
            Anf. 95 Statsrådet ERIK ULLENHAG (FP):
          </note>
          <note>
            Fru talman! Det är klart att ambitionen är precis att förändra
            synen på när människor kommer till vårt land och ställa frågan
            vad de kan bidra med i stället för vilket bidragssystem de ska
            hamna i. Vi har i för hög grad behandlat människor som har kommit
            till vårt land som svaga individer.
          </note>
          <note>
            Att flytta över ansvaret till Arbetsförmedlingen för det jobbförberedande
            och för att ta ett huvudansvar för den första tiden i Sverige
            var just att sända signalen om arbete.
          </note>
          <note>
            Jag ska ärligt säga att en sak som vi inte riktigt klarade i
            kommunikationen det gäller även mig själv var att vi inte tidigt
            betonade det Roger Haddad tar upp, nämligen kommunernas ansvar.
          </note>
          <note>
            Kommunerna har fortfarande ansvar för svenskundervisning för
            invandrare, och man har ansvar för samhällsorientering. Om jag
            ska delta i arbetsförberedande insatser och det inte finns någon
            dagisplats är det kommunens ansvar. Det är rätt svårt för en småbarnsförälder
            att ha ett par små barn ifall det inte finns någon dagisplats
            att lämna barnen på när man ska läsa svenska eller delta i arbetsförberedande
            insatser.
          </note>
          <note>
            Detta tittar jag på nu. Jag träffar Sveriges Kommuner och Landsting
            om ett par veckor för att se till att det drar åt samma håll.
            I grunden tycker alla inblandade aktörer att fokuseringen på jobb
            och kunskaper i svenska är rätt.
          </note>
          <note>
            Kockums i Karlskrona
          </note>
          <note type="speaker">
            Anf. 96 PETER JEPPSSON (S):
          </note>
          <note>
            Fru talman! I förra veckan blev det känt att ett nystartat privat
            företag har haft hemliga förhandlingar med det tyska företaget
            Thyssen Krupp, som bland annat äger Kockums i Karlskrona och varvet
            där, om ett övertagande av centrala delar av varvets verksamhet.
          </note>
          <note>
            Förhandlingar har skett utan vetskap och inblandning från den
            svenska varvsledningen och har haft syftet att bryta loss den
            viktiga kompositdelen i verksamheten, den del som bland annat
            används vid produktion av ytstridsfartyg och civila fartyg.
          </note>
          <note>
            Från svensk sida anser jag att det är viktigt att vi värnar kompetensen
            och utvecklingskraften på varvet i Karlskrona, som har byggts
            upp under många år med bland annat statliga pengar och satsningar.
          </note>
          <note>
            Fru talman! Med anledning av detta vill jag fråga näringsministern:
            Vilka åtgärder vidtar regeringen för att värna den kompetens och
            utvecklingskraft som finns på Kockums, så att denna inte slås
            sönder?
          </note>
          <note type="speaker">
            Anf. 97 Näringsminister ANNIE LÖÖF (C):
          </note>
          <note>
            Fru talman! Tack för frågan!
          </note>
          <note>
            Som nytillträdd näringsminister har jag under hösten markerat
            att det för regeringens vidkommande är viktigt att skapa goda
            tillväxtförutsättningar såväl för egenföretagare och småföretag
            som för stora företag och den svenska basindustrin. Kockums har
            en lång tradition av att vara ett framgångsrikt svenskt företag.
          </note>
          <note>
            Att skapa god konkurrenskraft i Sverige bygger på en kompetensförsörjningsmöjlighet,
            det vill säga utbildning och god kompetens vad gäller arbetskraft.
            Det handlar också om infrastrukturmöjligheter, sänkta kostnader
            i form av minskat regelkrångel och finansiella avgifter och skatter.
          </note>
          <note>
            Men det handlar också om den innovativa förmåga och den förmåga
            till förnyelse som det svenska näringslivet har haft genom tiderna
            och måste ha även framöver. Därför tror jag att den innovationsstrategi
            som jag kommer att presentera till hösten och den innovations-
            och forskningsproposition som regeringen lägger fram kommer att
            vara viktiga för företaget Kockums, som har en tung utvecklingssida.
          </note>
          <note type="speaker">
            Anf. 98 PETER JEPPSSON (S):
          </note>
          <note>
            Fru talman! Tack för svaret, ministern! Men jag måste säga att
            jag är lite förvånad och bekymrad över svaret, eftersom det blev
            ett generellt svar på min fråga.
          </note>
          <note>
            Det handlar om ett varv som utvecklar och bygger militära fartyg
            och ubåtar. Det är ett varv som försörjer försvarsmakten med försvarsmateriel.
          </note>
          <note>
            Av svaret får jag en känsla av att regeringen inte har diskuterat
            frågan, åtminstone inte speciellt mycket, eftersom det blev ett
            så svepande svar på min fråga.
          </note>
          <note>
            Bland annat FMV, Försvarets materielverk, har sagt att en affär
            och en avknoppning som denna inte är acceptabel. FMV anser att
            tekniken till stor del innehåller sekretessbelagd information
            och hänvisar till rikets säkerhet. Då har inte företaget, Kockums
            AB och Thyssen Krupp, någon rätt att sälja teknologin eller kompetensen
            inom företaget på det området utan ett skriftligt godkännande
            från regeringen och staten.
          </note>
          <note>
            Då är frågan: Vad anser den svenska staten om en sådan affär?
            Tycker regeringen att dessa farhågor kan och ska nonchaleras?
          </note>
          <note type="speaker">
            Anf. 99 Näringsminister ANNIE LÖÖF (C):
          </note>
          <note>
            Fru talman! Tack för förtydligandet av frågan!
          </note>
          <note>
            Inledningsvis presenterade jag de generella dragen för stärkt
            konkurrenskraft i Sverige. Vad gäller det specifika, enskilda
            ärendet får jag be att få återkomma i någon form från mig eller
            från försvarsministerns sida.
          </note>
          <note>
            Statligt kapital till underleverantörer i fordonsindustrin
          </note>
          <note type="speaker">
            Anf. 100 LARS JOHANSSON (S):
          </note>
          <note>
            Fru talman! Sedan 2008 har vi förlorat 25 000 jobb inom fordonsindustrin.
            Orsakerna är bland annat att man har haft mycket stora svårigheter
            att få fram kapital till underleverantörerna. De har blivit hårt
            drabbade under den kris som vi har haft inom fordonsindustrin,
            vilket har lett till att mycket av de komponenter som underleverantörerna
            står för inom fordonsindustrin köps från andra länder, som Tyskland.
          </note>
          <note>
            Regeringen hade förslag på hur man skulle åtgärda detta, bland
            annat genom att få fram riskvilligt kapital till fordonsindustrins
            underleverantörer, med ett företag som hette Fouriertransform.
            Vi kan konstatera att de fick 3 miljarder till sitt förfogande,
            men endast 10 procent av det kapitalet har använts.
          </note>
          <note>
            När man dessutom tittar på den skrivelse från regeringen som
            har kommit för inte så länge sedan visar det sig att avkastningskravet
            på detta bolag är 15 procent.
          </note>
          <note>
            När ska ni ange rimliga avkastningskrav, så att kapitalet kan
            användas till fordonsindustrin?
          </note>
          <note type="speaker">
            Anf. 101 Näringsminister ANNIE LÖÖF (C):
          </note>
          <note>
            Fru talman! Svensk modern industripolitik är oerhört viktig om
            Sverige ska fortsätta att vara en stark industrination men också
            tekniknation. Därför har jag som näringsminister ambitionen att
            forma en sådan modern industripolitik framåt.
          </note>
          <note>
            Jag har haft goda samtal och goda dialoger med underleverantörerna
            i Sverige. Jag träffade bara denna vecka Fordonskomponentgruppen
            och hade ett bra samtal om en färdriktning framåt för svensk industri.
          </note>
          <note>
            Det är viktigt att vi formar den färdplanen tillsammans.
          </note>
          <note>
            Fouriertransform, som har 3 miljarder i statligt riskkapital
            och som kom under fordonskrisen, är föremål för översyn i så måtto
            att eventuell samordning kan ske med Industrifonden. Det är viktigt
            att statligt riskkapital arbetar ute i verkligheten och kreerar
            affärsidéer, jobb och tillväxt.
          </note>
          <note>
            Jag återkommer i nästa inlägg.
          </note>
          <note type="speaker">
            Anf. 102 LARS JOHANSSON (S):
          </note>
          <note>
            Fru talman! Det är brådskande, kan man säga, för Fordonskomponentgruppen
            kom med en rapport häromdagen där det visade sig att 51 procent
            av företagen räknar med fortsatt nedgång under det här året. En
            av frågorna handlar just om riskkapital.
          </note>
          <note>
            Jag fick inte svar på frågan. Är det rimligt att ha ett avkastningskrav
            på 15 procent på det statliga kapitalet? Bankernas räntenivåer
            ligger ju på kanske 35 procent. Om staten har en sådan räntenivå
            innebär det att det är väldigt dyrt att låna där. Väldigt många
            av företagen har också ända sedan Fouriertransform startade sagt
            att det är mycket enklare att gå till en bank och låna pengar
            än att använda det statliga riskkapitalet. Här måste det ske en
            förändring.
          </note>
          <note>
            Jag hoppas verkligen att regeringen lyssnar på vad vi säger och
            på vad man från IF Metall och från Fordonskomponentgruppen har
            sagt, nämligen att det måste vara rimliga villkor för att utnyttja
            det statliga kapitalet.
          </note>
          <note type="speaker">
            Anf. 103 Näringsminister ANNIE LÖÖF (C):
          </note>
          <note>
            Fru talman! Jag har haft väldigt god dialog och goda samtal både
            med IF Metalls ordförande och med företagen på underleverantörssidan.
            Det är viktigt att vi inte bara har statligt riskkapital det är
            en del utan också lånemöjligheter generellt sett. Där har det
            de senaste åren funnits förstärkta lånemöjligheter hos Almi, vilket
            också dessa företag har använt.
          </note>
          <note>
            Det som har varit positivt med Fouriertransform har varit utvecklingsprojektet
            för de ingenjörer som har gått samman i Trollhättan. De ska nu
            starta upp det hela med stöd från Fouriertransform, och man hoppas
            på en stark jobbtillväxt under de kommande åren. Detta kom ut
            under den här veckan.
          </note>
          <note>
            Översynen av de statliga riskkapitalbolagen och aktörerna är
            på gång. Den har initierats under hösten, och arbetet kommer att
            fortgå under de kommande åren för att effektivisera och samordna
            och för att komplettera de privata riskkapitalaktörer som är inne
            i den här verksamheten.
          </note>
          <note type="speaker">
            Anf. 104 FÖRSTE VICE TALMANNEN:
          </note>
          <note>
            Därmed är dagens frågestund avslutad. Jag tackar alla deltagare.
          </note>
          <note>
            11 § Svar på interpellation 2011/12:176 om TEN-T
          </note>
          <note type="speaker">
            Anf. 105 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Suzanne Svensson har frågat mig vilka åtgärder jag
            avser att vidta för att medverka till att hamnarna i Blekinge
            järnvägsmässigt inordnas i TEN-T-nätverket i likhet med systerhamnarna
            på andra sidan Östersjön, så att hamnarna i Karlshamn och Karlskrona
            förbinds med Södra stambanan och Nordiska triangeln.
          </note>
          <note>
            EU-kommissionen lade den 19 oktober 2011 fram ett förslag till
            förordning för nya TEN-T-riktlinjer. Det beskriver det transeuropeiska
            nätverket för transporter som innefattar alla trafikslag. Nätet
            består av ett stomnät, benämnt core network i förslaget, som enligt
            förslaget ska vara genomfört till 2030 och ett övergripande nät,
            benämnt comprehensive network i förslaget, som är mer heltäckande
            och ska vara klart 2050. TEN-T-riktlinjerna innehåller krav och
            kriterier som näten ska uppfylla i syfte att nå harmonisering
            av trafikslagen.
          </note>
          <note>
            Kommissionen lade samma dag också fram ett förslag till förordning
            för en infrastrukturfond, Connecting Europe Facility, CEF. CEF
            utgör det legala instrumentet för EU att bevilja medel till transport,
            energi och IT. CEF innehåller ett annex med utpekade satsningar
            för finansiering inom budgetperioden 20142020.
          </note>
          <note>
            Förslagen till förordningar kommer nu att förhandlas i rådet
            och i Europaparlamentet. Det är troligt att förhandlingarna kommer
            ta lång tid i anspråk, och jag vill inte föregripa den pågående
            förhandlingen genom att ställa ut några löften i dag.
          </note>
          <note type="speaker">
            Anf. 106 SUZANNE SVENSSON (S):
          </note>
          <note>
            Fru talman! Först vill jag tacka minister Elmsäter-Svärd för
            svaret.
          </note>
          <note>
            När förslaget om revideringen av riktlinjer för TEN-T-nätverket
            kom välkomnade vi det i Blekinge. När vi nu ser hur förslaget
            ser ut är vi minst sagt bestörta och undrande. Ser man inte hur
            verkligheten ser ut och att landskapet faktiskt förändras?
          </note>
          <note>
            Jag tror inte att det finns någon annan plats i Sverige där omvärldsförändringarna
            på ett så påtagligt sätt har påverkat en region. Blekinge fick
            ett mycket strategiskt läge när de gamla öststaterna fick möjlighet
            att öppna sina gränser.
          </note>
          <note>
            Förändringarna har inte låtit vänta på sig. Karlshamn och Karlskrona
            utgör i dag för Sverige viktiga anslutningar till Polen, Litauen
            och Ryssland/Kaliningrad. Denna utveckling förväntas fortsätta,
            och Blekinge och hamnarna i Karlshamn och Karlskrona är viktiga
            länkar till dessa ökande ekonomier.
          </note>
          <note>
            Järnridåns fall flyttade Europas centrum österut. Gods till och
            från sydöstra Europa och Adriatiska havet som tidigare transporterades
            genom Västeuropa hittar i dag sin väg genom Central- och Östeuropa
            och över Östersjön, vilket gör att Blekinge och dess hamnar har
            ett strategiskt värde i transportkedjan.
          </note>
          <note>
            Kina och Indien är två av de snabbast växande ekonomierna i världen.
            Flödet av varor mellan Fjärran Östern och Europa ökar.
          </note>
          <note>
            I dag lagerhåller inte företagen som de gjorde förr, utan lagren
            befinner sig oftast någonstans i transportkedjan: på fartyg, väg
            eller järnväg.
          </note>
          <note>
            De flesta varor från Kina transporteras i dag sjövägen till Europa
            genom Suezkanalen, vilket tar dubbelt så lång tid som att transportera
            godset via järnväg. Komplikationer som de i Adenviken ökar efterfrågan
            på alternativa vägar. Därför blir transporterna från Fjärran Östern
            till Europa via Ryssland och Svartahavsregionen allt viktigare.
          </note>
          <note>
            Fru talman! Östersjöregionen har potential att vara en viktig
            brygga mellan öst och väst. Under lång tid fungerade Östersjön
            som en defensiv mur mellan staterna i Östersjöregionen snarare
            än som en viktig länk mellan dem, som situationen är i dag. Se
            därför Östersjön som en gemensam resurs i stället för att styra
            transporter av varor runt den!
          </note>
          <note>
            Fru talman! Under förra mandatperioden med den moderatstyrda
            regeringen gjordes en hamnutredning. Den föreslog att Karlshamn
            tillsammans med samverkanshamnen Karlskrona ska utgöra en av Sveriges
            strategiska hamnar. Denna samverkande hamn utgör i dag Sveriges
            tredje största hamn.
          </note>
          <note>
            I sydöstra regionen har vi sedan flera år insett att transportstråken
            håller på att utvecklas i sydöstra Östersjön. Därför har vi på
            olika sätt tagit initiativ till flera internationella transportprojekt
            för att öka förståelsen och för att planera för den stora förändring
            som nu pågår. Genom detta arbete har det utvecklats en djup kunskap
            och skapats breda internationella nätverk.
          </note>
          <note>
            Exempel på sådana projekt är Baltic Gateway, Sebtrans-Link, East
            West Transport Corridor och två Motorways of the Sea-projekt.
            Dessa projekt handlar om att förbättra i hamnar, att förbättra
            infrastrukturen till och från hamnarna och att knyta ihop länder,
            städer och människor med varandra transnationellt.
          </note>
          <note>
            En viktig del är godsflödet och hur vi på smidigast sätt kan
            exportera och importera varor och tjänster genom intelligenta
            transportslag. En viktig del enligt mitt sätt att se det är att
            flytta över godset från fartyg till järnväg för att på så sätt
            slippa det tunga godset på vägarna.
          </note>
          <note>
            Man kan på regeringens egen hemsida se pressreleaser där regeringen
            själv talar om hur mycket man har jobbat för att bland annat Motorways
            of the Sea ska bli ett konkret och bra projekt som är vägledande
            i Europa.
          </note>
          <note type="speaker">
            Anf. 107 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Låt mig instämma i Suzanne Svenssons beskrivning
            av hur landskapet har förändrats. Det är mycket som har ställts
            på ända i hur våra transportvägar ska gå och på vilket sätt de
            ska gå. Tittar vi på en kartbild av Sverige kan vi se att mycket
            av infrastrukturen från norr till söder går vidare ut i det som
            vi tidigare kallade västra Europa. Det händer dock fantastiska
            saker på andra sidan Östersjön, i baltländerna, och det börjar
            mer och mer diskuteras hur man kan transportera landvägen till
            Kina i stället för den traditionella sjöfarten och hur man kan
            hitta en god kombination av dem emellan.
          </note>
          <note>
            Ur ett svenskt infrastrukturperspektiv går vi alltmer mot att
            jobba i korridorer för godsstråket, ungefär som vi gör vid arbetspendling
            för människor som reser. Det viktigaste är att hitta intermodalitet,
            hur vi kan jobba med alla fyra trafikslagen tillsammans. Då måste
            man ha noder, och hamnar kan vara en viktig nod. Jag har, fru
            talman, själv varit i Karlshamns och Karlskronas hamnar och sett
            hur de har utvecklats, inte minst efter de år som man i dessa
            kommuner och i regionen varit aktiva med vännerna på andra sidan
            Östersjön.
          </note>
          <note>
            Tänket om korridor, intermodalitet och hur man får mest och bäst
            effektivitet för till exempel godstransporterna återfinns på ett
            bra sätt när Europeiska unionen med alla sina medlemsländer ska
            planera för framtidens infrastruktur. Hur och på vilket sätt får
            vi ut mervärden när EU ska vara med och bidra med till exempel
            finansiering?
          </note>
          <note>
            Tidigare har vi haft det som kallas TEN-T, Trans-European Transport
            Network, där tanken har varit att man får mer finansiering om
            man överskrider en landsgräns. Det är tveksamt hur det har fungerat
            i praktiken. I den nya finansieringsordningen, CEF eller Connecting
            European Facility, har man tagit fasta på korridortänket.
          </note>
          <note>
            I det förslag som EU-kommissionen presenterade i oktober nämndes
            inte specifikt hamnarna i Karlshamn och Karlskrona; det är riktigt.
            Man hade med järnvägssatsningarna som fanns mellan Stockholm och
            Malmö och mellan Malmö och Göteborg, och man hade med del av Malmbanan
            och del av Botniska korridoren, vilket är nog så viktigt.
          </note>
          <note>
            Viktigt att ha med är att Sverige tillsammans med de nordiska
            och baltiska länderna under flera år har spelat in hur godstransporterna
            kan komma att gå och hur vi tror att de går i framtiden. Därför
            har man satsat på hamnarna på svensk sida men också på hamnarna
            i Klaipėda och Gdynia som vi har kontakt med.
          </note>
          <note>
            TEN-T ska även i det nya vara som ett levande instrument som
            bygger på godsvolymer så att man kan stoppa in eller plocka ut
            för att få bästa effektiviteten.
          </note>
          <note>
            Fru talman! I mitt svar sade jag att jag inte vill föregå förhandlingarna,
            och det handlar om att det fortfarande är en känslig fråga om
            hur mycket pengar som till slut kommer att landa i denna finansiella
            ordning. Håller vi uppe tanken om korridorer och intermodalitet
            är Motorways of the Sea något vi fortsatt jobbar utifrån i inspelet
            från den svenska regeringen.
          </note>
          <note type="speaker">
            Anf. 108 SUZANNE SVENSSON (S):
          </note>
          <note>
            Fru talman! Det känns bra att höra eftersom det är just korridorer
            man har jobbat mycket med i Blekinge och mot andra sidan av Östersjön.
            Det är viktigt att veta att det inte bara handlar om Klaipėda,
            Ryssland och Polen utan är en förlängning västöstligt till Kina.
            I detta projekt är också Danmark med.
          </note>
          <note>
            Likadant gäller från Adriatiska havet och uppåt, i den nordsydliga
            riktningen. Den är det fortfarande lika viktigt att vi håller
            i.
          </note>
          <note>
            Fru talman! Jag har inte själv läst det, men jag har hört talas
            om att ministern under juluppehållet uttalade att det är billigare
            att åka buss än att bygga järnväg. Jag hoppas att det inte är
            ministerns synsätt när det gäller godset. Miljömässigt ser vi
            det i dag som en katastrof när utländska bilar från länder i öst
            som inte har våra förutsättningar inte håller den standard vi
            önskar.
          </note>
          <note>
            Jag har suttit som ordförande i en teknisk nämnd, och det var
            inte billigt att bygga om vägarna på grund av ökat slitage och
            när bärighet och bredd på vägarna inte räckte till. Godstransporterna
            hittar ofta de mindre vägarna som inte kostar något, kanske är
            snabbare och går genom små samhällen där vi absolut inte vill
            ha trafiken.
          </note>
          <note>
            Tar man fram en karta och lägger en linjal från Stockholm och
            buktar den lite åt väster och ned mot Malmö upptäcker man att
            det på östra sidan om linjalen inte är speciellt mycket att skryta
            med när det gäller järnväg och connections. Det saknas järnväg.
            På vissa håll är E22:an undermålig. I Jämjö går Europavägen rakt
            genom orten förbi en skola med en hastighetsbegränsning på 30
            kilometer i timmen.
          </note>
          <note>
            Om ministern skulle få för sig att ta tåget till Stockholm från
            Karlshamn och åker i en och en halv timme är ministern en och
            en halv timme längre ned i Skåne och en och en halv timme längre
            bort från Stockholm än när hon började. Situationen är liknande
            i Kalmar och andra delar av den sydöstra regionen.
          </note>
          <note>
            Därför ställer vi frågan hur regeringen och ministern ser på
            prioriteringarna i olika landsdelar och på regeringens hanterande
            av kommissionens strävan att arbeta bort missing links och öka
            modaliteten i transportsystemet.
          </note>
          <note>
            Ministern sade att man har Motorways of the Sea med sig, men
            vi vet också att Näringsdepartementet äger ett projekt som heter
            Baltic Transport Outlook. Vi blev därför ännu mer frågande när
            vi såg TEN-T-förslagen om hur man skulle jobba med det i framtiden
            eftersom godsen ökar på dessa vägar.
          </note>
          <note>
            I projektet Motorways of the Sea KarlskronaGdansk ingår Kust-till-kust-banan
            som prioriterad. Dessutom skulle denna järnväg bidra till att
            uppnå kommissionens mål om att eliminera missing links i systemet
            mellan Sverige och Polen då banan förbinder den nordiska triangeln
            med den prioriterade korridoren i Polen till GdyniaGdansk-området.
          </note>
          <note>
            Varför är inte den prioriterade Motorways of the Sea-korridoren
            med i systemet? Var finns järnvägsanknytningen i sydöstra Sverige?
            Varför har man inte tagit hänsyn till resultatet i Baltic Transport
            Outlook, som jag nämnde tidigare, avseende förändrade godsströmmar?
          </note>
          <note type="speaker">
            Anf. 109 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Baltic Transport Outlook, översynen av framtidens
            tänkta transporter och inte minst ur perspektivet vidare ut i
            Europa, presenterades ganska nyligen. Jag tror att den till och
            med kom efter att EU-kommissionen hade presenterat sitt förslag.
            Vi är dock inte helt obekanta med vad som står där eftersom vi
            har medverkat i den. Den har legat som grund, för vi har velat
            driva på för att se vad vattnet som färdväg kan ha för betydelse.
            Det tror vi är viktigt.
          </note>
          <note>
            När det gäller att åka buss i stället för tåg står vi alla inför
            utmaningen att när det är möjligt lämna bilen för att i stället
            åka med ett kollektivt färdmedel. När jag är ute i landet på platser
            med lågtrafikerade järnvägar som inte är elektrifierade och dåligt
            underhållna sedan många år möter jag ofta tanken att renovera
            upp dem så att man kan åka tåg. Det är ingen dålig tanke, men
            den tar ofta lång tid att förverkliga.
          </note>
          <note>
            När vi nu tittar på hur vi kan öka kapaciteten på järnvägen kan
            det vara ett alternativ att låta godset gå men inte konkurrera
            med persontrafiken. Då ska man inte glömma bussen. Det handlar
            inte om att sluta åka tåg för att i stället åka buss utan om att
            lämna bilen för att hellre åka buss. Det är en diskussion om arbetspendling.
          </note>
          <note>
            Suzanne Svensson nämnde E22 som är en Europaväg. Jag har åkt
            på den och konstaterat att den inte riktigt är som en Europaväg.
            För inte så länge sedan var jag i Sölve och gjorde en avspark
            för den etapp av E22 som ska gå till Stensnäs. Den är viktig inte
            minst för godstransport, men också för arbetspendling.
          </note>
          <note>
            Suzanne Svensson nämnde Jämjö, skolan och de 30 kilometerna.
            Jag har inte varit där, men jag har sett bilder. Det är också
            en etapp som finns med i den plan som är beslutad.
          </note>
          <note>
            När jag träffar representanter från Ikea och Älmhult det gäller
            förmodligen också Volvo och Olofström talar man om Sydostlänken,
            det vill säga hur man kan binda samman Stambanan och komma till
            Blekinges hamnar. En järnvägsutredning är nu på gång det måste
            man göra först. Staten står för 50 procent via Trafikverket; förresten
            blir det en medfinansiering av intressenter.
          </note>
          <note>
            I den kapacitetsutredning som Trafikverket ska göra där man tittar
            på kort, medellång och lång sikt tittar man på flaskhalsar och
            kapacitetsbrist utifrån godsstråksperspektiv. Där kommer noder
            som hamnar in. Suzanne Svensson nämnde Hamnstrategiutredningen
            i förbigående. Jag tror att vi är tillbaka där för att få en helhet
            inom landet och internationellt. Den utredningen får jag den 30
            april.
          </note>
          <note>
            Fru talman! Även om inte allt står med just nu är detta ett levande
            dokument. Vi har med oss både kunskap och insikt och Sveriges
            behov av att kunna transportera, exportera och importera.
          </note>
          <note type="speaker">
            Anf. 110 SUZANNE SVENSSON (S):
          </note>
          <note>
            Fru talman! Jag tänkte faktiskt prata lite om Volvo och Ikea.
            Thomas Carlzon som är vd på Ikea AB och Magnus Hellsten som är
            vice ordförande för tillverkningen vid Volvo Personvagnar hade
            en insändare i Dagens Industri den 20 januari. Där belyser de
            problemet med den felande länken på 14 kilometer, den så kallade
            Sydostlänken. Den ingår i den del som vi kallar Motorways of the
            Sea KarlshamnKlaipėda. Där ligger förberedelserna. I insändaren
            belyser de problemet med bristande järnväg. Den behövs för att
            människor ska kunna ta sig till sina arbeten. Det är många pendlare
            till arbetsplatserna. Det är över 6 500 personer som jobbar i
            Olofström och Älmhult. Den behövs också för att binda ihop Blekinge
            kustbana med Södra stambanan och för att man ska kunna få ut gods
            och produkter på ett snabbt och bra sätt.
          </note>
          <note>
            Jag lämnar över artikeln. Jag instämmer med vad Thomas Carlzon
            och Magnus Hellsten uttrycker i den.
          </note>
          <note type="speaker">
            Anf. 111 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Den debatt som vi har haft här i dag visar på behovet
            av att hitta kombinationen av långsiktighet för kommuner, regioner
            och nationen när det gäller infrastruktur och behovet av flexibilitet
            när det uppstår förändringar i vår omvärld eller i vår lokala
            nära värld. Det är en utmaning när vi planerar infrastrukturen.
            Därför jobbar vi med att förkorta och förenkla planeringsförutsättningarna.
            Det är också därför som jag jobbar med kapacitetsutredningen tillsammans
            med Trafikverket. Vi kunde konstatera att trots att vi har investerat
            nästan 500 miljarder i infrastruktur de kommande tolv åren kommer
            vi att ha kapacitetsbrist och flaskhalsar. Sydostlänken finns
            inte med i planen. Det handlar om ca 1 ½ miljard. Nu börjar man
            i alla fall med järnvägsutredningen.
          </note>
          <note>
            Man måste titta på hur marknaden och exportflödena ser ut. Vi
            har helt nya utmaningar med nya länder på andra sidan Östersjön
            som vi inte har haft samma kontakt med tidigare. Östersjön var
            en gång i tiden vår handelsväg. Jag tror att den kommer att vara
            det även framöver.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2011/12:175 om svensk klimatpolitik
            efter Durban
          </note>
          <note type="speaker">
            Anf. 112 Miljöminister LENA EK (C):
          </note>
          <note>
            Fru talman! Ärade ledamöter och åhörare! Helena Leander har frågat
            mig hur jag avser att gå före på klimatområdet i väntan på ett
            globalt klimatavtal samt om jag avser att genomföra fler av de
            förslag som lades fram av Klimatberedningen.
          </note>
          <note>
            Klimatmötet i Durban var en framgång och pekar ut en plan mot
            en global överenskommelse där alla är med. Men liksom Ban Ki Moon
            anser jag att vi ska fortsätta att höja ambitionsnivån med kraftfulla
            insatser på hemmaplan för att minska utsläppen av växthusgaser
            redan innan ett globalt klimatavtal är på plats.
          </note>
          <note>
            Sverige ska visa ledarskap både genom det vi gör här hemma, i
            arbetet inom EU och internationellt. Sverige tar sin del av ansvaret
            för att begränsa utsläppen till hållbara nivåer. Vi har slagit
            fast ett klimatmål att minska utsläppen för Sverige med 40 procent
            till 2020. En kontrollstation ska genomföras 2015 för att analysera
            den faktiska utvecklingen i förhållande till målen. Vi har slagit
            fast målet om en fossiloberoende fordonsflotta till 2030. Regeringen
            har gett Naturvårdsverket i uppdrag att undersöka möjligheterna
            att rapportera preliminär utsläppsstatistik avseende föregående
            år så att vi bättre kan följa utvecklingen och vidta åtgärder.
          </note>
          <note>
            Vår målsättning med Färdplan 2050 är en ambitiös klimatpolitik,
            men den innehåller också stora möjligheter att stärka den svenska
            konkurrenskraften. Jag vill se en omfattande förnyelse och modernisering
            av det svenska samhället för att nå den strukturella omställning
            som krävs för att vi ska uppnå visionen om ett Sverige utan nettoutsläpp
            2050.
          </note>
          <note>
            Det behövs en noggrann analys, sektor för sektor, där en rad
            möjliga åtgärder undersöks. Det bör vara en gemensam insats där
            stora delar av samhället engageras. Det är dock för tidigt att
            redan nu peka ut vilka åtgärder vi ska genomföra då. Naturvårdsverket
            har fått i uppdrag att göra ett underlag för en svensk färdplan
            för att uppnå visionen om att Sverige inte ska ha några klimatutsläpp
            netto till 2050. Man ska både visa vad som är möjligt i olika
            samhällssektorer och beskriva vägar dit inklusive styrmedel. Jag
            utgår från att olika konkreta förslag, inklusive de förslag som
            Klimatberedningen kom fram till, ingår i underlaget som Naturvårdsverket
            för närvarande arbetar med. Naturvårdsverket ska redovisa sitt
            underlag för Färdplan 2050 i slutet av detta år. En delrapport
            väntas redan de närmaste dagarna och kommer att bli avstamp för
            en viktig diskussion i den referensgrupp som jag har tillsatt
            som ett led i arbetet för delaktighet och för att plocka upp alla
            de initiativ och förslag som jag vet finns i olika delar av vårt
            samhälle och som inte ens Klimatberedningen hade med i sitt material.
          </note>
          <note>
            Färdplan 2050 är en möjlighet att ta till vara det breda engagemang
            och kunnande som finns runt om i Sverige. Alla är berörda och
            alla ska ges möjlighet att vara delaktiga i denna modernisering.
            Det innebär nya möjligheter för våra innovatörer och vårt näringsliv
            att konkurrera med energisnål och klimatsmart teknik samtidigt
            som vi klarar vår tids ödesfråga, klimatet.
          </note>
          <note type="speaker">
            Anf. 113 HELENA LEANDER (MP):
          </note>
          <note>
            Fru talman! Tack, miljöministern, för svaret. Jag tackar särskilt
            för att miljöministern delar min inställning att vi inte kan slå
            av på takten i klimatarbetet i väntan på ett globalt klimatavtal
            utan måste göra vad vi kan för att gå före i klimatarbetet på
            hemmaplan.
          </note>
          <note>
            Ska vi ha en ärlig chans att klara tvågradersmålet måste alla
            ansvarstagande länder gå före och visa att vi kan mer än vad vi
            lovade i Durban.
          </note>
          <note>
            Det är inte kört, men det krävs action här och nu.
          </note>
          <note>
            Vad gör miljöministern då? Jo, hon avvaktar i väntan på en färdplan
            för ett Sverige som ska vara utan nettoutsläpp av växthusgaser
            till 2050.
          </note>
          <note>
            Jag brukar vara den första att tjata om vikten av långsiktighet,
            så det är helt rätt att redan nu börja tänka på 2050 och tänka
            på hur vi ska få bort våra fossila utsläpp helt. Man kan givetvis
            diskutera årtal och definitioner, men inriktningen är god.
          </note>
          <note>
            Problemet är att klimatfrågan inte bara är långsiktig utan också
            i högsta grad akut. Vi behöver vända de globala utsläppssiffrorna
            från ökning till minskning inom loppet av några år om vi ska ha
            en chans att klara tvågradersmålet. Då ska vi veta att tvågradersmålet
            inte är frid och fröjd utan innebär avsevärda klimatkonsekvenser.
            Visserligen är Sveriges bidrag till denna globala utsläppstrend
            begränsat, inte för att vi skulle släppa ut ovanligt lite utan
            för att vi är ovanligt få. Men länder som är progressiva och som
            går före kan också inspirera andra och se till att vi får effekt
            på de globala utsläppssiffrorna. Men då krävs det action här och
            nu, inte 2050.
          </note>
          <note>
            Jag är övertygad om att det finns många goda förslag ute i samhället
            som Naturvårdsverket kan ta fram, förslag som inte fanns med i
            Klimatberedningen. Men det finns ingen anledning att lägga klimatpolitiken
            i träda i väntan på detta arbete med Färdplan 2050. Vi har i alla
            fall en grund i de förslag som redan finns framtagna av en i de
            flesta delar enig klimatberedning. Klimatberedningen hade ett
            femtiotal olika förslagspunkter, varav en del punkter var paket
            innehållande flera punkter. Det är alltså ganska många förslag
            som man kan plocka från. Klimatberedningen menade att man skulle
            påbörja dessa saker omedelbart och att de skulle vara fullt utvecklade
            till 2020. Nu blev det inte riktigt så, även om det inte är 2020
            än.
          </note>
          <note>
            Vi kan i alla fall konstatera att det än så länge har varit lite
            snålt med resultat. Visserligen är en del av dessa förslag ganska
            allmänt hållna, och det kan vara svårt att avgöra om man har genomfört
            dem eller ej. Men vi kan nöja oss med dem som man kunde kvantifiera.
            Det var tio tydliga styrmedel som man kunde beräkna hur mycket
            utsläppsminskningar de skulle ge. Regeringen har genomfört två.
            Åtta, som skulle motsvara utsläppsminskningar på fyra miljoner
            ton, har man helt brutalt dissat. Varför har man gjort det? Har
            vi råd att säga nej till dessa utsläppsminskningar?
          </note>
          <note>
            Nu är visserligen regeringens klimatmål så lågt satta 27 procent
            till 2020, om man räknar bort det som vi ska köpa från utlandet
            att vi i princip borde kunna rulla i mål på gamla meriter. Men
            trots att målen är så lågt satta att man inte borde kunna sjabbla
            bort dem ser vi av siffrorna från 2010 som nyss kommit att vi
            ökar utsläppen med 11 procent från året innan. Förvisso spelar
            kalla vintrar in liksom konjunkturuppgång och vår ständigt opålitliga
            kärnkraft. Men 11 procent är ändå ganska mycket. Klimatpolitiken
            borde kunna bättre än så.
          </note>
          <note>
            Är det inte dags att börja damma av Klimatberedningens gamla
            förslag, Lena Ek?
          </note>
          <note type="speaker">
            Anf. 114 JENS HOLM (V):
          </note>
          <note>
            Fru talman! Detta är en viktig debatt, i synnerhet med tanke
            på att utsläppen i Sverige nu ökar enligt den senaste statistiken
            från 59,7 miljoner ton till 66,2 miljoner ton. Då krävs det nya
            och robusta åtgärder för att minska de svenska utsläppen av växthusgaser.
          </note>
          <note>
            Därför oroar Fredrik Reinfeldts regeringsdeklaration från 2010
            mig då han sade: Beslutade och aviserade klimatåtgärder räcker
            för att uppnå klimatmålet.
          </note>
          <note>
            Jag hoppas att miljöminister Lena Ek här och nu kan presentera
            nya och robusta åtgärder så att vi ser till att utsläppskurvan
            börja peka nedåt kraftigt i Sverige.
          </note>
          <note>
            Jag skulle vilja fokusera på en sak, och det gäller Lena Eks
            svar till interpellanten. Det gäller visionen att det inte ska
            finnas några nettoklimatutsläpp 2050. Som det ser ut i dag handlar
            regeringens klimatpolitik till ungefär en tredjedel om att regeringen
            köper billiga utsläppskrediter i andra länder. Lite drygt 30 procent
            av åtgärderna vidtas inte här i Sverige, utan det är fråga om
            uppköp av billiga utsläppskrediter.
          </note>
          <note>
            Jag har en fråga om denna vision för 2050. Är det regeringens
            vision att man ska tillgodoräkna sig uppköp av billiga utsläppskrediter,
            eller är det en vision för att vi inte har några klimatutsläpp
            alls där vi inte kan tillgodogöra oss sådana utsläppskrediter?
          </note>
          <note type="speaker">
            Anf. 115 ROGER TIEFENSEE (C):
          </note>
          <note>
            Fru talman! Helena Leanders interpellation är mycket angelägen
            eftersom klimathotet är allvarligt och angeläget att diskutera.
            Vi behöver ha en fortsatt omställning, och vi är på god väg när
            det gäller energisystemet. Elcertifikaten och en förenkling av
            tillståndsprövningen när det gäller till exempel byggande av vindkraft
            gör att vindkraften har ökat kraftigt under de senaste åren. Men
            mycket återstår att göra när det gäller transportsektorn.
          </note>
          <note>
            Helena Leander lyfter fram just Klimatberedningens olika förslag.
            Det är sant att Klimatberedningen hade en mängd olika förslag.
            Några beräknades av Klimatberedningen. Först remissbehandlades
            förslaget, och sedan beredde regeringen det. När regeringen gjorde
            beräkningar av detta kom man inte fram till samma omfattning av
            effekterna. Det skulle därför vara intressant om Helena Leander
            kunde peka lite mer exakt på vilka nivåer som hon räknar på och
            vilka åtgärder som det motsvaras av.
          </note>
          <note>
            En sådan åtgärd som fanns med i Klimatberedningens förslag var
            en kilometerskatt. Jag tror inte att man hade beräknat en så stor
            klimateffekt av den ens i Klimatberedningen. Kilometerskatten
            är många gånger ett stort paradnummer i oppositionens budgetar.
            Det sägs att den ska ge en klimateffekt, men det är oklart hur
            den ska utformas. Det viktigaste och mest tydliga är att den ska
            dra in 4 miljarder till statskassan. Det är det som man vet. Men
            vem som ska betala och vilken klimateffekt den ska få är oklart.
            Det vore därför intressant om Helena Leander kunde upplysa om
            det.
          </note>
          <note>
            Tittar man på vad regeringen har gjort och som är beslutat men
            som man ännu inte har sett den fulla effekten av gjorde regeringen
            i samband med energi- och klimatöverenskommelsen ett klimatskattepaket.
            Målet för detta paket var ekonomiska styrmedel som skulle ge en
            minskning av koldioxidutsläppen med 2 miljoner ton till 2020.
            Som en del av det var det till exempel en skattebefrielse för
            miljöbilar under fem år, och fordonsskatten får en högre klimatfaktor,
            vilket jag tror är en av de åtgärder som även Helena Leander bockar
            av i Klimatberedningens förslag.
          </note>
          <note>
            Det inkluderade även en höjd energiskatt på diesel och en höjd
            koldioxidskatt för uppvärmning av sektorer utanför EU:s utsläppshandelssystem.
            Detta är sådana förslag som ännu inte har fått full effekt. De
            påbörjades 2011. Sedan fortsätter de 2013 och 2015. Full effekt
            har vi alltså inte sett av regeringens klimatskattepaket.
          </note>
          <note>
            Men det som är intressant i detta sammanhang är att det klimatskattepaket
            som beslutades av riksdagen 2009 hade större klimateffekt än den
            koldioxidskattehöjning i form av höjd bensinskatt som de rödgröna
            gick till val på. Det klimatskattepaket som redan är beslutat
            men som inte är fullt implementerat har en större effekt än det
            som de rödgröna gick till val på.
          </note>
          <note type="speaker">
            Anf. 116 Miljöminister LENA EK (C):
          </note>
          <note>
            Fru talman! Detta är en mycket intressant diskussion. Jag tror
            att man måste sortera lite grann i tidsperspektiven. Man behöver
            också titta på vilka faktiska effekter olika förslag ger.
          </note>
          <note>
            Jag tyckte att Roger Tiefensee uttryckte detta oerhört bra när
            han gick igenom delar av de gamla förslagen och tittade på hur
            de fungerar jämfört med klimatskattepaketet.
          </note>
          <note>
            Det finns också åtgärder på andra områden där beslut är fattade
            där vi ännu inte ser effekter men där vi förväntar oss en ganska
            rejäl effekt. Jag tänker till exempel på energideklarering av
            fastigheter.
          </note>
          <note>
            Under frågestunden tidigare här hade vi en diskussion med regeringens
            företrädare om kostnaden för boendet. Det är klart att energi
            och uppvärmning är en viktig del av boendekostnaden och en del,
            tror jag, som konsumenter mer och mer tittar på.
          </note>
          <note>
            Att fastigheter i ökande grad och stegvis nu ska energideklareras
            är ett annat exempel på klimatåtgärder som stegvis har effekt.
            Man sätter i gång en process där vi också hjälper konsumenten
            att välja en bättre kvalitet. I kombination med de ROT-avdrag
            som finns får man när man ser hur energideklarationen för ett
            hus är möjlighet att reparera och uppgradera huset och att ge
            det en bättre klimatstatus.
          </note>
          <note>
            Precis samma effekt som vid energideklarering av hushållsmaskiner
            har vi sett när konsumenten har kunnat välja. Vi har sett hur
            marknaden förbättrats när det gäller vitvaror i Europa. Det har
            skett med en enorm hastighet. När de här reglerna introducerades
            var hela sortimentet jämnt spritt på ett antal olika nivåer. Bara
            5 procent hade bästa nivån. Efter några år såg vi att hela marknaden
            hade förändrats därför att konsumenten valde att inhandla kylskåp
            och tvättmaskiner på den översta nivån, så 95 procent av marknaden
            låg på den översta nivån.
          </note>
          <note>
            Det här är naturligtvis väldigt viktiga effekter. I kombination
            med vilka effekter vi ska se i Sverige och hur vi ska klara de
            tuffa svenska klimatmålen finns det både åtgärder som beslutas
            i Sverige och åtgärder som beslutas inom EU. På en del av dem
            har Sverige och den svenska regeringen liksom jag själv i många
            år lagt ned otroligt mycket arbete för att få dem på plats just
            med tanken att det gynnar den europeiska inre marknaden och ger
            en konkurrensneutralitet så att vi skyddar också jobben. Dessutom
            hjälper det Sverige när det gäller våra svenska klimatmål och
            därför också i ett större omfång när det gäller den globala ambitionsnivån.
          </note>
          <note>
            Ständigt jobbar vi med att undersöka vilka förslag vi kan trycka
            på för att de ska komma fram inom EU-systemet. Sett till den lista
            över förslag som kommer att lämnas av kommissionen handlar det
            om industri, om boende och om transporter om både tunga transporter
            och personbilar. Där lägger vi nu upp ett arbetsprogram för att
            Sverige ska kunna vara oerhört drivande när det gäller de här
            förslagen inom olika samhällssektorer.
          </note>
          <note>
            Naturligtvis tittar vi i Regeringskansliet och på många departement
            samtidigt på vad vi kan göra i Sverige för att stärka den här
            utvecklingen. Jag delar debattdeltagarnas åsikter att vetenskapen
            visar att tvågradersmålet nog är för högt satt, att vi förmodligen
            kommer att behöva sikta mot lägre nivåer.
          </note>
          <note type="speaker">
            Anf. 117 HELENA LEANDER (MP):
          </note>
          <note>
            Fru talman! Jag börjar med att besvara Roger Tiefensees frågor.
          </note>
          <note>
            För oss som inte har ett regeringskansli till vårt förfogande
            är det svårt att göra så många egna bedömningar av effekterna.
            Vi kan inte gärna överpröva Klimatberedningens siffror, utan jag
            får helt enkelt hänvisa till vad man där sagt och naturligtvis
            till vad regeringen sagt i sina bedömningar.
          </note>
          <note>
            Till exempel gäller det de två bitar som jag bockat av på min
            lista över sådant som regeringen genomfört. Dels gäller den koldioxiddifferentierade
            fordonsbeskattningen. Där handlar det om 0,1 miljon ton. Dels
            gäller det höjd koldioxidskatt i icke handlande sektorn lätt industri,
            jordbruk samt skogs- och vattenbruk. Där handlar det om 0,5 miljoner
            ton. Totalt blir det alltså 0,6 miljoner ton.
          </note>
          <note>
            Roger Tiefensee påstår här att det beträffande de förslag som
            vi rödgröna gick till val på var mindre än regeringens hela klimatpaket.
            Jag är glad över att få fortsätta debatten från före jul då jag
            inte riktigt hann bli klar. De förslag som ni redan hade genomfört
            var vi inte på något sätt emot. Tvärtom hade vi ofta egna förslag
            som gick därutöver. Efter att ni 2009 hade genomfört era förslag
            gick vi till val på ytterligare förslag, bland annat om höjd koldioxidskatt,
            som ni däremot var emot.
          </note>
          <note>
            Jag har därför lite svårt att förstå hur ni kan hävda att ni
            var mer progressiva därför att ni redan hade gjort saker. Sedan
            ville vi göra ännu mer därutöver. Det ville inte ni.
          </note>
          <note>
            Kilometerskatten, lastbilsskatten, är inte i första hand en klimatåtgärd
            utan en åtgärd för att, kan man säga, internalisera de externa
            effekter som lastbilarna för med sig utöver klimateffekterna att
            man ska få betala för alla andra samhällskostnader som orsakas.
            Icke desto mindre medför det miljökonsekvenser för klimatet 0,4
            miljoner ton enligt Klimatberedningen så det är inte försumbara
            klimateffekter även om detta inte är det överordnade syftet.
          </note>
          <note>
            Det är viktigt att vi har med oss EU-perspektivet, så det känns
            tryggt att vi där har med oss Lena Ek som tidigare var väldigt
            tydlig om att EU behöver höja sin ambitionsnivå och om att det
            inte duger med minus 20 procent till år 2020 utan att det ska
            vara minst 30 procent. Men där har det blivit lite svajigare under
            den senaste tiden. Det vore bra om vi ändå kunde enas om att det
            är en jätteviktig fråga att vi skärper ambitionen på EU-nivå,
            för det får också konsekvenser för den handlande sektorn och tilldelningen
            av utsläppsrätter.
          </note>
          <note>
            Så länge den tilldelningen är så övergenerös som den i dag är
            man kan till och med få mer utsläppsrätter än man har utsläpp
            sätter det självklart inte så stor press på omvandlingen av industrin
            till en mer modern industri som klarar framtidens utmaningar.
          </note>
          <note>
            När vi ser att stora delar av utsläppsökningarna i Sverige beror
            på åtgärder inom den handlande sektorn är det jätteviktigt att
            vi jobbar på EU-nivå för att verkligen skärpa upp där.
          </note>
          <note>
            Vi behöver också se vad vi kan göra på svensk nivå. Vi kan inte
            luta oss tillbaka och säga att så länge EU inte gör något gör
            inte heller vi något. Vi har ju en rad förslag från Klimatberedningen
            som jag menar att vi kan börja med att genomföra. Sedan kommer
            vi säkert att behöva göra mer därutöver.
          </note>
          <note>
            Jag tror att Färdplan 2050 i ett längre perspektiv kan vara någonting
            väldigt viktigt. Men vi kan inte vänta, utan vi måste börja göra
            saker nu . Är det någonting i Klimatberedningens förslag som vi
            redan nu skulle kunna säga att vi var överens om 2008 och att
            vi kanske kan fortsätta att vara överens om det skulle det underlätta.
          </note>
          <note type="speaker">
            Anf. 118 JENS HOLM (V):
          </note>
          <note>
            Fru talman! Jag tycker inte att jag riktigt fick svar från miljöministern
            om att det inte ska vara några nettoutsläpp 2050. Är det med eller
            utan uppköp av billiga utsläppskrediter? Tidigare under frågestunden
            här ställde jag samma fråga till miljöministern men fick inte
            heller då något svar. Därför upprepar jag frågan.
          </note>
          <note>
            Varför är det då så viktigt att få besked om det här? Jo, därför
            att det handlar om en stor del av den svenska klimatpolitiken
            om vi ska göra investeringar för framtiden, för verkliga utsläppsminskningar
            här och nu, eller om vi ska köpa billiga utsläppskrediter i form
            av så kallade CDM-projekt.
          </note>
          <note>
            Det finns ett CDM-projekt tillsammans med Världsbanken som Sverige
            nyligen gått in i. Det är ett storskaligt vattenkraftsprojekt
            i byn Rampur i Himalaya i norra Indien.
          </note>
          <note>
            Lokalinvånarna har protesterat mot detta storskaliga vattenkraftsprojekt
            därför att det har försämrat skördarna och grundvattnet. Människor
            klagar på att de får i sig en massa damm och annan miljöförstöring
            som spritts från det här bygget. Det har inte varit någon kommunikation
            med dem som bor i området. Människor har inte fått ekonomisk kompensation
            för de problem som det här projektet lett till. Man menar att
            projektet inte är additionellt, att det inte leder till några
            utsläppsminskningar.
          </note>
          <note>
            Det här är bara ett exempel på en billig utsläppskredit som Sverige
            lägger pengar på detta i stället för att göra utsläppsminskningar
            på hemmaplan. Därför vill jag beträffande visionen om inga nettoutsläpp
            2050 veta om det är med eller utan CDM-utsläppskrediter i andra
            länder.
          </note>
          <note type="speaker">
            Anf. 119 ROGER TIEFENSEE (C):
          </note>
          <note>
            Fru talman! Jag vill tacka Helena Leander för raka och tydliga
            svar. Vad Helena Leander säger här bekräftar att regeringens klimatskattepaket
            hade en större omfattning än klimateffekterna av de bensinskatteförändringar
            som de rödgröna gick till val på.
          </note>
          <note>
            Det är helt sant att Alliansen inte gick till val på att höja
            koldioxidskatterna. Men i Klimatberedningens förslag fanns en
            bensinskattehöjning med 70 öre. Nu frågar Helena Leander om miljöminister
            Lena Ek och regeringen vill genomföra den. Då är väl svaret till
            Helena Leander: Har Miljöpartiet nu förslag på 70 öre i bensinskattehöjningar,
            eftersom man lyfter fram Klimatberedningens förslag?
          </note>
          <note>
            Sedan tycker jag också att det är bra att få bekräftat att lastbilsskatten
            inte är någon klimatåtgärd. Den har en viss effekt, men framför
            allt är den fiskal. Det säger inte Helena Leander, men syftet
            är fiskalt. Det handlar om att ta in 4 miljarder. Håkan Juholt
            har tidigare talat om att man skulle bygga tunnelbana i Stockholm,
            men det handlar alltså om att göra andra infrastrukturinvesteringar.
          </note>
          <note>
            Det är viktigt att se att tricksandet med statens inkomster och
            utgifter inte funkar om man ska sitta i regering och följa budgetlag.
            Det kan funka i en alternativ oppositionsmotion, men i regeringens
            budgetproposition måste det vara tydligt om vi ska öka investeringarna
            i infrastruktur, vilket jag tycker att vi ska göra. Det är kanske
            en av de viktigaste åtgärderna vi kommer att ha med propositionen
            framåt. Då måste man höja anslagen. Det går inte att hålla på
            att lånefinansiera och tro att man kan finansiera detta via en
            lastbilsskatt som inte har någon klimateffekt.
          </note>
          <note type="speaker">
            Anf. 120 Miljöminister LENA EK (C):
          </note>
          <note>
            Fru talman! Vi rör oss nu över väldigt stora områden. Jag måste
            säga att jag tycker att det av respekt för Helena Leander, som
            har skrivit en seriös interpellation, är ganska sjyst om vi håller
            oss till hennes frågor. Vi kommer att diskutera till exempel CDM
            i nästa interpellationsdebatt. Jag är fullt beredd att svara på
            alla dessa frågor då, men det är anledningen till att jag nu försöker
            respektera den text som är inlämnad till mig ifrån Helena Leander.
          </note>
          <note>
            Färdplan 2050 är en oerhört viktig del. Det finns två; det kanske
            är något förvirrande. Kommissionen har föreslagit en Färdplan
            2050 som inte har blivit antagen. Polen vetolade detta beslut
            på Miljörådet i somras, vilket vi har diskuterat förut. Det var
            oerhört synd. Där fanns nämligen en sektorsvis genomgång av hur
            Europas samlade medlemsländer ska klara de europeiska klimatmålen.
            Jag har tyckt att den samlade strategiska arbetsmetoden är jätteviktig
            och väldigt bra.
          </note>
          <note>
            Naturvårdsverket har ett uppdrag att titta på hur vi ska nå 2050.
            Där betraktar jag de mål vi har till 2020 som etappmål, för om
            vi ska klara det tuffa målet att vara nettoneutrala 2050 måste
            vi nog faktiskt se till att vi har klarat 40 procent 2020. Det
            hänger alltså väldigt mycket ihop, och det innebär att vi i detta
            arbete tittar på åtgärder som är väldigt snabba och nära i tid,
            medellångt och det som ger resultat på längre sikt.
          </note>
          <note>
            Min tro är nämligen att detta inte är lätt och att vi därför
            behöver använda alla möjligheter vi har som vi tycker ger bra
            utdelning, sektor för sektor, för att klara minus 40 till 2020,
            en fossilfri fordonsflotta och sedan landa i det allra svåraste
            att ha ett klimatneutralt samhälle 2050.
          </note>
          <note>
            Förutom detta har jag själv kallat in en grupp experter som vi
            har haft ett stort, öppet möte med, där vi diskuterade just arbetssättet.
            Där finns representanter för alla samhällssektorer och även för
            miljöorganisationerna, som alltid har väldigt mycket viktiga saker
            att tillföra i dessa sammanhang. Vi har haft ett möte, och jag
            har nu planerat in nästa. Där tror jag att det, förutom att Regeringskansliet
            lägger all kunskap som finns i att klara de olika målen samlat,
            strategiskt och med bevarad eller helst ökad konkurrenskraft för
            Sverige, finns saker som de som jobbar särskilt i en viss sektor
            kan tillföra och som miljöorganisationer kan tillföra.
          </note>
          <note>
            Därför hävdar jag att just det strategiska arbetet med 2050-målet
            också är villkoret för att vi ska klara 2020. Det är det sätt
            jag tänker på. Det handlar om att få det samlat och att det inte
            ska bli hackigt. Det ska vara en bra investeringshorisont för
            industrin, och människor ska veta vartåt vi siktar. Det tror jag
            egentligen är det bästa svaret på Helena Leanders interpellation.
          </note>
          <note>
            Här måste vi naturligtvis, givet vad vi gör i Sverige och hur
            situationen utvecklas här, lägga otroligt mycket kraft och arbete
            på att se till att EU fattar rätt beslut. Jag ber att få återkomma
            till det i nästa inlägg.
          </note>
          <note type="speaker">
            Anf. 121 HELENA LEANDER (MP):
          </note>
          <note>
            Fru talman! Först vill jag säga till Roger Tiefensee: Ja, vi
            har med en höjning av koldioxidskatten enligt Klimatberedningens
            förslag i vår budget. Kilometerskatten är i första hand en styrande
            skatt för att komma till rätta med diverse miljöproblem och andra
            problem som är förknippade med den tunga lastbilstrafiken.
          </note>
          <note>
            Icke desto mindre skulle den rimligen ge intäkter, och det skulle
            bli väldigt konstigt att ha en budget där man inför en skatt men
            inte låtsas om att man får pengar för den. Det tycker jag skulle
            vara mer tveksamt än att tala om att vi faktiskt får pengar för
            skatten och att vi kan använda dessa till att bygga ut en klimatsmart
            infrastruktur järnvägar och så vidare så att människor kan förflytta
            sig mer klimatsmart.
          </note>
          <note>
            Sedan, till Lena Ek: Jag tycker att det är bra att man har ett
            långsiktigt tänk och att man verkligen går strategiskt och grundligt
            till väga att man tittar på vad vi kan göra i olika sektorer och
            vad vi kan ha för generella styrmedel. Vi kan dock inte ha enbart
            detta. Jag känner en viss frustration som jag hoppas att miljöministern
            kanske ändå kan ha viss förståelse för. Under förra mandatperioden
            stod vi nämligen och skrek att det var jättebråttom och att vi
            måste göra något. Då sade man: Vi tillsätter Klimatberedningen.
            Där kommer alla förslag.
          </note>
          <note>
            Det kom jättemånga förslag, och man antog några stycken. Nu säger
            man: Ja, vi har Färdplan 2050. Där kommer alla förslag.
          </note>
          <note>
            Det där långsiktiga behövs absolut, men vi behöver också börja
            göra saker nu . 2015 måste utsläppen ha vänt ned om vi ska ha
            en chans att nå tvågradersmålet. Det är därför jag står här och
            är lite frustrerad, trots att jag vet att även miljöministern
            vill väl. Det är bra att man ska gå grundligt och noggrant till
            väga, men vi måste också börja göra saker nu. Det är denna frustration
            jag vill få utlopp för. Jag hoppas att vi kanske så småningom
            gärna väldigt snart kan få lite konkreta förslag.
          </note>
          <note type="speaker">
            Anf. 122 Miljöminister LENA EK (C):
          </note>
          <note>
            Fru talman! Oj om jag delar Helena Leanders frustration? Ja,
            det kan jag säga att jag gör. Jag har en enorm förståelse för
            den.
          </note>
          <note>
            Jag skulle återkomma lite grann till situationen på EU-sidan,
            för det är också en viktig plattform och spelplan när det gäller
            just klimatfrågorna. Där pågår ett arbete med att diskutera just
            om EU ska höja sina mål till 30 procent. Eftersom Nicholas Sterns
            uträkningar visar att det för att sammanfatta den rapporten på
            tio sekunder just i en sådan här konjunktursituation är billigast
            att göra det man ändå måste göra.
          </note>
          <note>
            Kommissionen har aviserat att man ska titta på hur detta slår
            ekonomiskt för EU:s ram och den inre marknaden samt hur man kan
            förstärka konkurrenskraften och hur detta förstärker konkurrenskraften.
            Kommissionen hade lovat detta dokument för ett par veckor sedan.
            Det har inte kommit än. Jag kollar varje dag om det är på väg,
            och än har det inte kommit. Det är en otroligt viktig nyckel för
            att fortsätta vrida om utvecklingen EU-gemensamt. Det är förstås
            en källa till frustration. Vi följer och försöker arbeta väldigt
            hårt med det förhandlingsarbete som pågår inom EU för att stärka
            denna diskussion och få den åt rätt håll.
          </note>
          <note>
            När det gäller den svenska nivån håller jag med. Mitt sätt att
            försöka hitta åtgärder på kort och lång sikt och att få det strukturerat
            är det arbete som pågår med den svenska Färdplan 2050. Utöver
            det hoppas jag att vi också ska kunna följa upp detta i varje
            årlig budgetproposition och återkomma med kortfristiga åtgärder.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:178 om klimatpolitiken efter
            Durban
          </note>
          <note type="speaker">
            Anf. 123 Miljöminister LENA EK (C):
          </note>
          <note>
            Fru talman, ärade ledamöter och åhörare! Jens Holm har ställt
            följande fyra frågor till mig:
          </note>
          <note>
            Vilka nya åtgärder för att minska utsläppen av växthusgaser ämnar
            miljöministern vidta?
          </note>
          <note>
            Hur ser miljöministern på klimatmötets beslut om CDM, vilket
            betyder clean development mechanism och är ett klimatprojekt inom
            FN:s hägn, exempelvis avseende inkluderande av CCS i systemet?
            CCS står för carbon capture and storage, alltså avskiljande och
            lagring av klimatgaser.
          </note>
          <note>
            Är miljöministern nöjd med beslutet om tekniköverföring, och
            kommer miljöministern att verka för att lagar och bestämmelser
            kring patent- och immaterialrätt reformeras för att underlätta
            tekniköverföring?
          </note>
          <note>
            När avser miljöministern att börja driva målet att minska EU:s
            utsläpp med 30 procent?
          </note>
          <note>
            När det gäller hur vi ska minska utsläppen av växthusgaser skulle
            jag vilja referera tillbaka till den debatt som vi precis nyss
            har avslutat om Helena Leanders interpellation 2011/12:175. I
            mitt svar har jag beskrivit hur Sverige ska visa ledarskap såväl
            nationellt som inom EU och internationellt. Jag pekade där på
            vårt arbete för att begränsa utsläppen genom vårt nationella mål
            att minska utsläppen med 40 procent till 2020 och genom arbetet
            med en svensk färdplan för att uppnå visionen om ett Sverige utan
            nettoutsläpp av växthusgaser år 2050, Färdplan 2050.
          </note>
          <note>
            Ett första steg i arbetet blir beredningen av den delrapport
            som Naturvårdsverket kommer med inom kort. Det blir också viktigt
            att ytterligare analysera Naturvårdsverkets statistik för utsläppsutvecklingen
            2010, som var en tydlig påminnelse om hur viktigt det är att vi
            fortsätter ansträngningarna för att få ned utsläppen också på
            kort sikt. Samtidigt visar Naturvårdsverket i sin analys att utsläppsökningen
            till större delen förklaras av ovanligt kall väderlek och ekonomisk
            återhämtning efter en mycket djup nedgång inom industrin året
            innan.
          </note>
          <note>
            Den andra frågan gäller klimatprojektet CDM, clean development
            mechanism, och hur det har hanterats i Durban. Sådana klimatprojekt
            åstadkommer inte bara kostnadseffektiva utsläppsminskningar utan
            också tekniköverföring, bidrag till hållbar utveckling och omställning
            i utvecklingsländer samt finansiering av FN:s anpassningsfond.
          </note>
          <note>
            Transparensen i CDM-processen möjliggör en löpande kritisk granskning,
            och kritiken leder till ett kontinuerligt arbete med att förbättra
            mekanismens funktion och tillförlitlighet. Viktiga frågor är projektens
            miljömässiga integritet och additionalitet samt att säkra att
            utvecklingsländernas stöd för och efterfrågan på CDM kan förenas
            med ett balanserat utrymme för sådana projekt.
          </note>
          <note>
            Någon större genomgripande reform i Durban av det slag som Jens
            Holm antyder stod faktiskt aldrig på dagordningen, men arbetet
            med förbättringar pågår oavbrutet. Särskilt vill jag nämna den
            fristående kommitté som CDM-styrelsen tillsatt och som ska lämna
            en rapport i slutet av 2012 och förslag på förbättringar rörande
            exempelvis transparens och additionalitet.
          </note>
          <note>
            När det gäller CCS, carbon capture and storage, alltså lagring
            av växthusgaser, som klimatprojekt antogs bestämmelser om hur
            sådana projekt ska kunna genomföras. Regelverket uppfyller de
            krav som Sverige och EU har ställt. Att CCS nu inkluderas i CDM
            här är det många förkortningar har under överskådlig framtid ingen
            stor praktisk betydelse. Några carbon capture and storage-projekt
            som står eller faller med om CDM kan tillämpas på dem kan knappast
            förutses under överskådlig tid eftersom bidraget till finansieringen
            är alltför litet. Det innebär att i praktiken ser vi inte att
            det här kommer att äga rum inom dessa ramar. Om metoderna för
            carbon capture and storage kan utvecklas och effektiviseras kan
            det eventuellt bli ett viktigt verktyg för såväl i-länder som
            u-länder för att minska nettoutsläppen av växthusgaser. Min bedömning
            är att det återstår en hel del arbete innan dess.
          </note>
          <note>
            Arbetet med att underlätta utveckling och överföring av klimatvänlig
            teknik till utvecklingsländerna är helt centralt för att vi ska
            kunna möta klimatutmaningen. Vid sidan av CDM behövs flera verktyg
            för tekniköverföring. Det var därför bra att vi i Durban kunde
            gå vidare med beslutet från Cancún om det nya teknikcentret. Min
            bedömning är att det kommer att kunna spela en viktig roll tillsammans
            med många andra organisationer som arbetar med tekniköverföring,
            inte minst svenska myndigheter och företag.
          </note>
          <note>
            När det gäller frågan om immaterialrättens och framför allt patenträttens
            roll har jag, och EU, en annan ståndpunkt än interpellanten. Vi
            är övertygade om att patenträtten är en förutsättning för att
            få fram ny klimatvänlig teknik i tillräcklig omfattning, något
            som i sin tur är avgörande för att vi ska kunna möta klimatutmaningen.
          </note>
          <note>
            Herr talman! Jag ber att få återkomma med resterande del av svaret
            i nästa inlägg, eftersom det är ett oerhört omfattande interpellationssvar.
          </note>
          <note type="speaker">
            Anf. 124 JENS HOLM (V):
          </note>
          <note>
            Herr talman! Jag tackar miljöministern, som gjorde ett tappert
            försök att besvara den långa interpellationen, för det svar som
            jag har fått skriftligen i sin helhet och nästan allt uppläst.
            Det ger oss ett bra underlag för diskussion.
          </note>
          <note>
            Till att börja med kanske jag kan få svar på den fråga som jag
            tidigare ställde, nämligen om visionen inga nettoutsläpp i Sverige
            2050. Ska Sverige tillgodoräkna sig uppköp av billiga utsläppskrediter,
            CDM och JI, som det brukar kallas, eller är det verkliga utsläppsminskningar
            som ska göras på hemmaplan?
          </note>
          <note>
            Det andra som jag vill ta upp är en viktig fråga som rör patent-
            och immaterialrätt, som jag tycker diskuteras alldeles för sällan
            när vi pratar klimatpolitik. Den absoluta merparten av patenten
            på förnybar energi, till exempel solenergi eller vindenergi, finns
            hos ett fåtal företag i Europa och USA. Ifall ett fattigt land
            vill använda sig av den tekniken är de ofta förhindrade att göra
            det eftersom de måste betala dyra licenser för det.
          </note>
          <note>
            Det har varit en lång diskussion inom klimatrörelsen på toppmötena.
            Jag vet att vid Balitoppmötet 2007 jag tror att Lena Ek själv
            var där beslutade man att se över patent- och immaterialrätten
            och att med en eventuell reform av patent- och immaterialrätt
            se hur man lättare kan överföra teknik till utvecklingsländer.
          </note>
          <note>
            Det jag menar att man kan använda som modell är serviceavtalet
            TRIPS. Där regleras till exempel patent på läkemedel. Och där
            har man sagt att för livsbesparande läkemedel, till exempel hivmediciner,
            sätter man patenten åt sidan. Länder som Indien, Brasilien och
            andra kan utveckla lokala bromsmediciner utan att vara tvungna
            att betala väldigt dyra licenser till ett fåtal monopolläkemedelsföretag
            i den rika världen. På precis samma sätt borde man kunna diskutera,
            eftersom det här är en fråga om överlevnad, möjligheten, inte
            att ta bort patent de ska finnas kvar för utvecklingsländer att
            slippa betala licenser så att de kan använda sig av den senaste
            tekniken billigt eller helt enkelt kostnadsfritt.
          </note>
          <note>
            Det är inte första gången som vi här i kammaren diskuterar frågan
            om att skala upp EU:s ambitioner till 30 procent. I oktober fick
            jag besked från Lena Ek att hon ville att EU skulle ta steget
            att minska sina utsläpp med 30 procent. EU-kommissionen själv
            konstaterar i färdplanen som diskuterades tidigare att ungefär
            17 procent av utsläppsminskningarna redan har gjorts. Man kan
            alltså promenera i mål vad gäller 20-procentsmålet. Och man konstaterar
            att om man skalar upp till 30 procent leder det till ökade investeringar
            i förnybar energi och hållbara transporter. Kort och gott: Vi
            tar stegen mot en grön ekonomi. Det är inte bara så att vi faktiskt
            minskar utsläppen, utan vi har också enorma möjligheter att skapa
            nya jobb inom de här sektorerna. Det är därför som jag tycker
            att Sverige verkligen skulle säga klart och tydligt på EU-nivå
            att det är dags att öka ambitionerna till att minska utsläppen
            med minst 30 procent.
          </note>
          <note>
            Den här frågan har stötts och blötts så otroligt länge. Nu är
            det dags att vi sätter ned foten och hjälper de goda krafter i
            världen som vill att EU ska skärpa sina utsläppsminskningsambitioner.
          </note>
          <note type="speaker">
            Anf. 125 Miljöminister LENA EK (C):
          </note>
          <note>
            Herr talman! För att avsluta svaret på interpellationen vill
            jag bara säga att vi har diskuterat den fjärde frågan om 30 procent
            i en halvtimme. Vi kanske kan fokusera på två av de andra frågorna.
          </note>
          <note>
            Vi måste sätta en del saker på sin rätta plats i det här sammanhanget.
            Jens Holm har, liksom jag, varit närvarande vid ett antal klimatförhandlingar
            inom FN:s ram. Jag vet inte om man kan säga att det är väldigt
            lätt och att det går snabbt framåt, för att vara ironisk. Jag
            vill tydliggöra att jag var ironisk i den formuleringen. Det är
            jättesvårt. Det är oerhört komplicerat och väldigt knöliga förhandlingar.
            Det är det ena.
          </note>
          <note>
            Jens Holm, som liksom jag har varit i EU-parlamentet, har stött
            på frågan om patent inom de internationella förhandlingarna när
            det gäller TRIPS-avtalet och när det gäller EU-patent. Det är
            ett område som har varit otroligt snårigt. Sedan EU bildades har
            alla sagt att ett gemensamt EU-patent är väldigt bra för EU och
            för den inre marknaden för att man inte ska behöva söka patent
            i varje land och åtminstone kunna spara tid och pengar inom EU.
            Efter 30 års förhandlande har vi fortfarande inte löst den frågan
            inom EU.
          </note>
          <note>
            Då tycker jag att det är farligt att blanda in patentfrågorna
            i klimatförhandlingarna. Det är två områden som i sig, vart och
            ett, är otroligt snåriga. Vi har även olika åsikter om patenträttens
            roll i många sammanhang. Även i ett strategiskt perspektiv, om
            vi ska komma fram i de otroligt krångliga klimatförhandlingarna
            globalt, tror jag inte på detta. Därmed inte sagt att jag inte
            tycker att det är en viktig fråga. Jag tycker att det finns en
            poäng i Jens Holms tredje fråga i interpellationen. Därför var
            jag oerhört lättad när vi efter mycket svåra diskussioner i Durban
            kunde komma överens om att vi inte behandlar patentfrågorna ihop
            med klimatfrågorna. Vi lyfter dem till WIPO, World Intellectual
            Property Organization, som är FN:s organisation. Jag tror att
            det är mycket viktigt.
          </note>
          <note>
            Där har man också efter flera decenniers förhandlingar kommit
            fram till en uppgörelse, den här TRIPS-uppgörelsen som Jens Holm
            refererade till. Där kunde man äntligen se till att vi kan tillgodose
            den fattiga världens behov av hiv/aids-bromsmediciner. Det var
            en otrolig lättnad för oss alla eftersom det var en så viktig
            fråga.
          </note>
          <note>
            Det är möjligt att det går att ta den här diskussionen, men låt
            oss komma överens om att vi försöker köra klimatfrågorna i det
            spåret och patentfrågorna gällande klimatteknik i patentspåret
            så att vi har någon chans att komma fram i de här frågorna vartefter.
          </note>
          <note>
            Sedan har vi detta med CDM. Det finns anledning att förbättra
            de här klimatprojekten. Det har fattats beslut delvis i Durban
            men också i den särskilda FN-kommitté som hanterar klimatprojekten,
            så kallade CDM om högre materialitet, det vill säga mer fokus
            på innehållet, och högre additionalitet, det vill säga mer fokus
            på nytta av innehållet. Innehåll och nytta tillsammans gör att
            det här blir mycket bättre. Det har den svenska regeringen arbetat
            stenhårt för eftersom det är så viktigt.
          </note>
          <note>
            Det finns också en speciell kommitté som genomlyser och analyserar.
            Den ska rapportera en dialog i höst som handlar om CDM-projekten
            och kvaliteten i dessa. Jag tycker att det är lite orättvist att
            döma ut CDM-systemet.
          </note>
          <note type="speaker">
            Anf. 126 JENS HOLM (V):
          </note>
          <note>
            Herr talman! Jag börjar med patent- och immaterialrätt. Poängen
            med att diskutera det här inom ramen för klimatförhandlingarna
            är att det är så otroligt viktigt att underlätta överförandet
            av ny teknik till utvecklingsländer. Om vi inte lägger det på
            klimatbogen tror jag att det är oerhört svårt att få igenom någonting
            inom till exempel WIPO.
          </note>
          <note>
            Det är intressant att miljöministern tar upp WIPO. Det finns
            ett annat internationellt avtal som nu håller på att klubbas igenom.
            Det heter ACTA. Det ska vara ett globalt avtal mot varumärkesförfalskning.
            Det här ACTA-avtalet borde verkligen sortera under WIPO, men det
            har man lyft ut eftersom man där inte kan komma överens med en
            del viktiga länder. Nu håller EU, USA och Japan på att klubba
            igenom detta ändå. ACTA-avtalet kan leda till att man försvårar
            överförandet av livsbesparande mediciner till exempel. Jag undrar
            varför man sätter en sådan prioritet på en sådan sak. Varför struntar
            man kort och gott i överförandet av ny teknik till utvecklingsländer?
            Jag tycker att det är någonting som skorrar falskt här i de internationella
            förhandlingarna.
          </note>
          <note>
            Min poäng är att det inte skulle vara så himla komplicerat att
            säga till utvecklingsländerna att de inte behöver betala de här
            licenserna när de vill använda den senaste tekniken för att till
            exempel investera i förnybar energi. Om viljan bara fanns där
            tror jag att man skulle kunna lösa det ganska lätt.
          </note>
          <note>
            Sedan pratade vi om CDM, de här billiga utsläppskrediterna. Lena
            Ek säger att det är för tidigt att döma ut systemet. Men frågan
            är om det inte är lite för tidigt att förlita sig så starkt som
            regeringen gör på det här systemet. En tredjedel av regeringens
            klimatpolitik handlar om att man köper billiga utsläppskrediter.
          </note>
          <note>
            Tidigare under frågestunden nämnde jag det storskaliga vattenkraftsprojektet
            Rampur som ligger i norra Indien. Lokalinvånarna jag träffade
            människor när jag var i Durban senast berättade för mig att skördarna
            har försämrats liksom grundvattnet. Det är ingen som har pratar
            med de lokalinvånare som bor i området. De har inte fått någon
            ekonomisk kompensation. Det här projektet hade redan en världsbanksfinansiering
            2007, men det började kallas för ett CDM-projekt under hösten
            2011. Det fanns alltså redan pengar. Då kan man fråga sig om det
            över huvud taget är additionellt när finansieringen redan fanns.
            Det här är ett sådant projekt som Lena Ek och regeringen stöder
            genom våra pengar till CDM. Jag tycker att om man förlitar sig
            så mycket på de här utsläppskrediterna ska man verkligen veta
            vad de här projekten handlar om. Det här projektet i Rampur i
            Indien är ett storskaligt vattenkraftsprojekt. Det handlar om
            över 400 megawatt installerad el varje år som ska produceras.
            Det är inget litet mysigt vattenkraftverk som man har investerat
            pengar i.
          </note>
          <note>
            Avslutningsvis vill jag ta upp en annan sak som jag inte heller
            fick svar på. Det låter jätteintressant att det inte ska vara
            några nettoutsläpp 2050. Men kommer man då att förlita sig på
            CDM, eller handlar det om 100 procent åtgärder i Sverige?
          </note>
          <note type="speaker">
            Anf. 127 Miljöminister LENA EK (C):
          </note>
          <note>
            Herr talman! Den här diskussionen kom upp när vi var i Durban.
            Då fick också Jens Holm ett material som visade samtliga CDM-projekt,
            samtlig finansiering och hur vi investerar i detta.
          </note>
          <note>
            Det är ganska bra om man anmäler vilka frågor man vill diskutera,
            för då kan vi plocka fram underlag för det, fortsätta en sådan
            här folkbildande insats och titta på de olika sakerna.
          </note>
          <note>
            CDM-projekten regleras i Kyotoprotokollet. Det är basen för CDM-projekten.
            Eller hur? Ja, just det. Hur lång tid framåt har vi gällande Kyotoprotokoll
            från nu? Vi har precis bestämt om Kyotoprotokollets andra period.
            Den slutar tre decennier innan 2050-målet ska vara uppnått. Det
            är basen för Jens Holms fråga. Det är möjligt att det kommer andra
            former av sådana här projekt i olika sammanhang. Det är till och
            med mycket möjligt. Jag tycker att det är mycket viktigt att vi
            då diskuterar formerna för dem, hur de ska se ut och hur mycket
            de ska användas. Jag tycker att det är aningen ologiskt att koppla
            ihop det här i det sammanhanget.
          </note>
          <note>
            För att svara generellt på frågan om CDM-projekten och hur de
            hanteras vill jag säga att reglerna har skärpts när det gäller
            materialitet, det vill säga substansen i projekten, och additionalitet,
            det vill säga hur mycket man tillför.
          </note>
          <note>
            Sverige lägger in pengarna till exempel i FN-systemet för att
            FN-systemet ska sätta upp kriterier för de här olika projekten.
            Jag tycker att det är rätt väg att gå.
          </note>
          <note>
            Jens Holm tar inte för ett ögonblick upp den diskussion som de
            fattiga länderna förde hela tiden när vi träffades i Durban, liksom
            de har gjort vid alla föregående klimatförhandlingar. En av anledningarna
            till att de var så desperat angelägna om att vi skulle ha en andra
            åtagandeperiod på Kyotoprotokollet var för att de ville ha tillgång
            till de här klimatprojekten.
          </note>
          <note>
            Jag håller med om att en del av dem i början inte var helt idealiska,
            men vi och FN har gjort allt för att se till att de är bra. Det
            finns en transparent utvärdering som man kan se på nätet, och
            vi fortsätter att försöka göra dem bättre.
          </note>
          <note>
            Ministrar från de fattiga länderna gav också en annan kritik
            när vi satt öga mot öga. De sade: Vi vill göra det här. Varför
            är inte Sverige mer i vårt land? Varför är inte Sverige här med
            de här klimatprojekten?
          </note>
          <note>
            Vem är jag att då stå och säga att de inte får ha sådana här
            projekt när de absolut vill ha det? Jag kan bara säga att vi försöker,
            men vi har också en diskussion hemma om hur mycket CDM-projekt
            vi ska ha.
          </note>
          <note>
            Jag tycker att det ska vara en balanserad mix i våra klimatmål.
            Vi ska göra det mesta hemma, men jag är inte beredd att utmönstra
            de här projekten under andra perioden av Kyotoprotokollet just
            därför att detta är så oerhört viktigt för de fattiga länderna.
            Tvärtom har vi lagt ned ett stort arbete på att balansen när det
            gäller var de äger rum ska förändras så att vi går från det som
            nu är emerging economies, till exempel Indien, och fördelar mer
            av pengarna till de här projekten i länderna i den fattigaste
            kvartilen.
          </note>
          <note type="speaker">
            Anf. 128 JENS HOLM (V):
          </note>
          <note>
            Herr talman! Jag tycker att det här har varit en intressant debatt
            som visar att regeringen vill fortsätta att utreda möjligheten
            att skala upp ambitionerna på EU-nivå medan vi vill minska kraftigt
            här och nu. Vi säger från Vänsterpartiet att vi vill ställa om
            Sverige. Det är därför vi vill göra alla utsläppsminskningar här
            på hemmaplan. Vi vill till exempel använda ett klimatinvesteringsprogram
            så att våra kommuner, landsting och småföretag kan arbeta aktivt
            med klimatarbetet. Vi vill också införa ett helt separat klimatbistånd
            så att de fattiga länderna kan få hjälp.
          </note>
          <note>
            Det fina med det här klimatbiståndet är att det är nya, additionella,
            pengar som vi tillför. Vi använder inte biståndet för att avräkna
            utsläppsminskningar på hemmaplan, utan vi gör det här för att
            vi verkligen vill hjälpa utvecklingsländerna.
          </note>
          <note>
            Det är intressant när Lena Ek pratar om utvecklingsländer. Jag
            träffar också många företrädare för utvecklingsländer. De brukar
            säga två saker till mig. De vill ha hjälp från oss, helt klart.
            De vill att vi ska investera pengar hos dem. Men de säger också
            att de vill att vi ska minska våra utsläpp. Lägger vi en massa
            pengar på billiga och osäkra utsläppskrediter är det lite pengar
            som förs över till dem, men det görs inga utsläppsminskningar
            här på hemmaplan. Det är också därför som Fredrik Reinfeldt kan
            stå här i talarstolen och presentera regeringsförklaringen och
            säga att det inte kommer några nya klimatåtgärder. Vi ser att
            utsläppen ökar här och nu därför att det inte finns någon ny klimatpolitik
            här på hemmaplan. Därför är det så viktigt att när vi arbetar
            med andra länder ska vi göra det i form av klimatbistånd. Vi ska
            inte göra det för att vi vill köpa oss fria från vår faktiska
            historiska klimatskuld.
          </note>
          <note type="speaker">
            Anf. 129 Miljöminister LENA EK (C):
          </note>
          <note>
            Herr talman! Rika länder har ett historiskt ansvar. Så är det.
            Det är oerhört viktigt att säga att vi globalt sett har ett gemensamt
            ansvar för framtiden men att vi måste differentiera bördan för
            de åtgärderna därför att det är skillnad mellan fattiga och rika
            länder. Det är en oerhört viktig nyckel i klimatförhandlingarna
            för att få ihop de majoriteter som vi så väl behöver i det här
            sammanhanget.
          </note>
          <note>
            Det är viktigt att hjälpa de fattiga länderna att göra utsläppsminskningar
            men, precis som jag har diskuterat med Indiens miljöminister rätt
            många gånger vid det här laget, de behöver också möjlighet till
            tillväxt för att kunna klara av sin fattigdom och kunna växa och
            ge människor ett bättre liv. Då handlar det väldigt mycket om
            tekniköverföring för att lösa den ekvationen. Det är ingen lätt
            sak. Det är jättesvårt.
          </note>
          <note>
            Det har visat sig vid utvärderingar av de här klimatprojekten
            att de är viktiga när det gäller tekniköverföring. Det är otroligt
            mycket snabbare att använda den vägen än att köra fast i den återvändsgränd
            som patenträtt och immaterialrätt internationellt har visat sig
            vara.
          </note>
          <note>
            Vi skulle kunna ägna år åt att diskutera både TRIPS-avtalet och
            ACTA-förhandlingarna, och det har vi ju nästan gjort i ett föregående
            liv! Tekniköverföring kommer också genom de här klimatprojekten.
            Det handlar inte bara om det, utan det handlar också om hur man
            hanterar sådana här projekt och att man hjälper de här länderna
            att bygga upp den organisation som behövs för att kunna hantera
            investeringar också från privata företag.
          </note>
          <note>
            Jag vill tacka för en väldigt bra interpellationsdebatt som jag
            skulle önska att fler deltog i.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2011/12:180 om resultatet av UFCCC:s
            17:e partsmöte
          </note>
          <note type="speaker">
            Anf. 130 Miljöminister LENA EK (C):
          </note>
          <note>
            Den viktigaste framgången vid klimatmötet i Durban var att EU,
            genom vår allians med de små östaterna och de minst utvecklade
            länderna, fick gehör för kravet om en färdplan som stakar ut vägen
            framåt mot ett globalt rättsligt bindande ramverk som omfattar
            alla länder och att vi fick ett beslut om en andra åtagandeperiod
            under Kyotoprotokollet. Durbanplattformen är en möjlighetsplattform,
            och utan den skulle vi stå ännu längre ifrån fördjupade åtaganden
            än vad vi gör i dag.
          </note>
          <note>
            Jag måste säga att jag instämmer till fullo i Matilda Ernkrans
            oro för att nuvarande ambitionsnivå för utsläppsminskningar innebär
            att vi riskerar en flergradig temperaturhöjning och beklagar att
            vi inte nått längre. Den vetenskapliga rapport från SMHI som Matilda
            Ernkrans hänvisar till är tydlig på den punkten. Unep, alltså
            FN:s miljöprogram, drar samma slutsats i sin rapport Bridging
            the Emissions Gap , alltså om att överbrygga utsläppsgapet, där
            man bland annat pekar på att ambitionsgapet mellan nuvarande åtaganden
            och behovet av utsläppsminskningar för att hålla tvågradersmålet
            inom räckhåll är cirka sex till elva gigaton koldioxidekvivalenter.
            Det är alltså väldigt mycket arbete som återstår innan vi har
            ett avtal på plats som faktiskt innebär att vi klarar tvågradersmålet
            med god marginal.
          </note>
          <note>
            Tyvärr får man konstatera att parterna inte var redo att fatta
            beslut om att fördjupa sina åtaganden i Durban, men jag skulle
            vilja peka på att vissa framsteg även rörande ambitionsnivån ändå
            nåddes. Ambitionsgapet till två grader erkändes av parterna det
            är väl bra att man har sjukdomsinsikt och en arbetsplan lanserades
            för att identifiera och utreda olika möjligheter för att minska
            gapet och öka ambitionsnivån. Sverige kommer att verka för att
            EU är ledande i detta arbete som är ett viktigt steg på vägen
            mot att höja parternas åtaganden.
          </note>
          <note>
            Som jag redan betonat i mitt svar till Helena Leander i interpellation
            2011/12:175 ska Sverige visa ledarskap såväl nationellt, som inom
            EU och internationellt. Vi tar vår del av ansvaret för att begränsa
            utsläppen genom vårt nationella mål att minska utsläppen med 40
            procent till 2020 och genom arbetet med Färdplan för noll klimatutsläpp
            till 2050. Det behövs en noggrann analys, sektor för sektor, där
            en rad möjliga åtgärder undersöks. Naturvårdsverket har fått i
            uppdrag att göra ett underlag för en svensk färdplan för att uppnå
            visionen om att Sverige inte ska ha några klimatutsläpp netto
            till 2050. De ska både visa vad som är möjligt i olika samhällssektorer
            och beskriva vägar dit, inklusive styrmedel.
          </note>
          <note>
            Arbetet med att anpassa samhället till ett successivt förändrat
            klimat i Sverige behöver stärkas och samordnas, även i en värld
            där temperaturhöjningen understiger två grader. Grundläggande
            är fortsatt uppbyggnad, förmedling och samordning av kunskap,
            både nationellt och regionalt. Regeringen har därför inrättat
            ett nationellt kunskapscentrum för klimatanpassning vid SMHI jag
            rekommenderar ett besök som ska fungera som en nod där kunskapen
            samlas och utvecklas och förmedlas till olika delar av samhället.
          </note>
          <note>
            Ett stort ansvar vilar också på kommuner, länsstyrelser och myndigheter
            ansvariga för samhällets infrastruktur. Regeringen har förtydligat
            uppdragen till flera myndigheter och anslagit särskilda medel
            till anpassning på lokal och regional nivå. Regeringen har därmed
            kommit en bra bit på vägen mot att skapa förutsättningar för att
            klimatanpassa samhället även om ytterligare insatser med säkerhet
            kommer att bli aktuella.
          </note>
          <note type="speaker">
            Anf. 131 MATILDA ERNKRANS (S):
          </note>
          <note>
            Herr talman! Det känns oroligt inte bara efter den här eftermiddagen,
            men kanske ännu mer oroligt nu när vi haft möjlighet att debattera
            med Lena Ek under frågestunden och Lena Ek även haft interpellationsdebatter
            om klimatomställningen med Jens Holm och Helena Leander. Det är
            inte helt lätt att känna trygghet i Lena Eks och den svenska regeringens
            ledarskap; hon hävdar i sitt svar att Sverige ska fortsätta att
            visa ledarskap.
          </note>
          <note>
            Som socialdemokrat ser jag klimatomställningen som något som
            tjänar oss väl. Den stärker vår konkurrenskraft. Den bygger broar
            till jobb och välvärd. Den räddar vår planet. Den visar, inte
            minst fattiga och mer utsatta länder, att vi kan ta vårt ansvar.
            Världen kan inte vänta på att vi ska ta det ansvaret.
          </note>
          <note>
            Låt mig koppla tillbaka till min oro över det som Lena Ek säger
            och vad som faktiskt blir resultatet. I svaret till mig säger
            Lena Ek till exempel att ett avtal ska vara på plats som klarar
            tvågradersmålet med god marginal. Efter mötet i Durban tyckte
            hon att det var helt underbart jag kan inte citera henne exakt
            men hon tyckte att det var helt underbart och hon var mycket glad
            att det hade kommit på plats.
          </note>
          <note>
            Man kan jämföra det med andra bedömare av resultatet av klimattoppmötet
            i Durban. Jag delar förvisso åsikten att om man över huvud taget
            inte hade fått ett avtal på plats hade det varit ett katastrofalt
            misslyckande. Däremot delar jag inte Lena Eks bedömning att det
            är underbart. Det gör inte heller SMHI, Världsnaturfonden, Naturskyddsföreningen
            och en del andra, utan de är ganska bekymrade och menar att man
            låser världen vid en fyragradersökning.
          </note>
          <note>
            Då säger Lena Ek att det ska komma ett avtal på plats som klarar
            tvågradersmålet. Jag vet inte riktigt varifrån hon hämtar det
            vetenskapliga underlaget. Det som finns är IPPC:s fjärde rapport,
            och där talas det snarare om att utsläppen måste börja minska
            absolut senast 2015. Det som man skrev på i Durban innebär att
            det ska börja gälla först 2020.
          </note>
          <note>
            Till det kan kopplas de olika bilder som Lena Ek ger i andra
            uttalanden. Till exempel talas det om nettoutsläpp till 2050 genom
            att ta ansvar och visa ledarskap på hemmaplan. Det är inte helt
            enkelt att hänga med i detta. Riksdagen har, utifrån vad regeringen
            lagt fram, fattat beslut om att Sverige ska vara fritt från nettoutsläpp
            2050. Det betyder ungefär 60 procents utsläppningsminskningar.
            Det kan jämföras med Socialdemokraterna, som tycker att 90 procent
            borde vara det mål vi riktar oss mot. EU tycker att vi borde ha
            8095 procents minskningar.
          </note>
          <note>
            Ibland talar Lena Ek om klimatutsläpp och ibland om nettoutsläpp.
            Det är inte riktigt samma sak. Det är en ganska stor skillnad
            i ambitionsnivå, och frågan är vad som egentligen gäller. Vidare
            talar Lena Ek om en fossilfri fordonsflotta. Riksdagens beslut
            är att vi ska vara oberoende av fossila bränslen till 2030. Det
            är faktiskt lite skillnad på orden och vad som är ambitionsnivån.
          </note>
          <note>
            Beträffande ledarskapet vill jag fråga: Vad är det egentligen
            som gäller, Lena Ek, i fråga om regeringens klimat- och miljöpolitik?
            Är det verkligen att visa på ledarskap när vi inte ser några resultat
            av era ansträngningar?
          </note>
          <note type="speaker">
            Anf. 132 ROGER TIEFENSEE (C):
          </note>
          <note>
            Herr talman! Det är en intressant interpellation Matilda Ernkrans
            ställt till Lena Ek. Frågan är om Durban var en framgång eller
            inte. Sett till att klimatförhandlingarna riskerade att braka
            ihop totalt var det definitivt en framgång. Som Matilda Ernkrans
            skriver i sin interpellation skulle det annars ha blivit ett tredje
            misslyckande beträffande att få till stånd en överenskommelse
            om ett klimatavtal.
          </note>
          <note>
            Man kan säga att det är en framgång i form. Framgången i sak,
            innehållet, återstår att skapa. Då kan man alltid säga att Durban
            var ett misslyckande eftersom det inte fanns något innehåll. Innehållet
            återstår att skapa, och nu har man kommit överens om att staka
            ut vägen och att få ett globalt rättsligt bindande ramverk, som
            alltså omfattar alla länder. Vi har aldrig tidigare varit i närheten
            av att alla commitat sig att verkligen ha en plan framåt. Sedan
            återstår det att fylla den planen, det åtagande som gjorts gemensamt,
            med innehåll.
          </note>
          <note>
            Man ska inte underskatta framgången i form. Tittar vi på vad
            som hände i Köpenhamn, på det senaste mötet Cancúnmötet var däremellan,
            men förändringarna var inte särskilt stora, även om det hände
            en del positiva saker ser vi att förväntningarna var stora för
            två år sedan. Då var G77-gruppen intakt. Det som hände i Durban
            var att EU, tack vare ledarskap i allmänhet och ett gott ledarskap
            från Lena Ek, lyckades splittra G77-gruppen och liera sig med
            önationerna. Därmed blev Kina stående med svartepetter, och man
            kunde komma fram till resultat, visserligen på övertid men ändå.
            Risken fanns att det hela skulle braka ihop totalt. Orsaken till
            att vi inte nådde framgång i Köpenhamn, som blev ett stort misslyckande,
            var att G77-gruppen inte gick att splittra.
          </note>
          <note>
            Jag tror därför att just framgången i form underlättar framtida
            förhandlingar så att vi kan få riktigt bra avtal och nå tvågradersmålet.
            Det måste vi göra. I annat fall måste vi vidta mycket stora anpassningsåtgärder,
            och det blir dramatiska förändringar i ekonomin och i samhället
            såsom vi känner det i dag. Där har Nicholas Stern pekat på att
            det är billigare att nu vidta åtgärder för utsläppsminskningar
            än att vänta på klimatförändringar.
          </note>
          <note type="speaker">
            Anf. 133 JENS HOLM (V):
          </note>
          <note>
            Herr talman! Den rapport som miljöministern delvis lutar sig
            mot, Bridging the emissions gap , tycker jag är väldigt spännande.
            Man tittar på den klimatpolitik som förs i dag. Vad kan vi förvänta
            oss i framtiden för att uppnå tvågradersmålet? Lena Ek konstaterar
            att det är ett spann på sex till elva gigaton, men som jag läser
            detta är det ännu mer. Det saknas minskningar i världen på tolv
            gigaton för att vi över huvud taget ska nå tvågradersmålet. Vi
            är väldigt långt från en lösning. Man varnar också i rapporten
            för dubbelräkning av så kallade offsets. Offsets är ett annat
            ord för CDM, billiga utsläppskrediter.
          </note>
          <note>
            Återigen: Ska vi ha en trovärdig klimatpolitik måste vi börja
            göra utsläppsminskningarna på hemmaplan. Det handlar inte bara
            om att vi då verkligen vet att utsläppsminskningarna blir av,
            utan det handlar om att vi så tidigt som möjligt måste ställa
            om våra samhällen, precis som Roger Tiefensee sade här tidigare.
            Det är billigare att göra utsläppsminskningarna än att vänta på
            att någonting ska hända någon gång i framtiden.
          </note>
          <note>
            Matilda Ernkrans tog upp en viktig fråga, färdplanen till 2050.
            Det är viktigt med språket här. Är det nettoutsläpp man pratar
            om eller en färdplan för noll klimatutsläpp, som Lena Ek säger
            i interpellationssvaret? Om man säger att det ska vara noll klimatutsläpp
            tolkar jag det som att man inte får tillgodoräkna sig mark- och
            landanvändning, som Sverige gör i dag, och inte heller tillgodoräkna
            sig uppköp av billiga utsläppskrediter. Tyvärr får vi inte något
            svar på detta.
          </note>
          <note>
            I rapporten talar man om att världen egentligen borde sikta på
            en målsättning att begränsa temperaturhöjningen till 1,5 grader,
            alltså inte ett tvågradersmål. Även tvågradersmålet kommer sannolikt
            att leda till irreparabla förändringar av våra ekosystem. I Cancún
            bestämde man att man ska undersöka det vetenskapliga underlaget
            tror jag att man sade för möjligheten att ha 1,5 graders temperaturstabilisering
            som en målsättning. Jag undrar helt enkelt vad som hände med den
            visionen. Det känns som att den har försvunnit. Är detta någonting
            som Lena Ek och Sverige driver, att man ska skärpa den målsättningen
            från två grader ned till 1,5 grader?
          </note>
          <note type="speaker">
            Anf. 134 GUNNAR ANDRÉN (FP):
          </note>
          <note>
            Herr talman! Det är naturligtvis vanskligt att ge sig in i en
            debatt som är giganternas kamp om den bästa klimatpolitiken. Jag
            skulle dock vilja ta fasta på den fråga som jag ställde till statsrådet
            under frågestunden och som Roger Tiefensee följer upp nu: Vilken
            är den allra viktigaste miljöfrågan i hela världen just nu? Jag
            tycker att svaret gavs av presidenten Barack Obama i går i State
            of the Union-talet. Han nämnde i stort sett inte miljöfrågorna
            över huvud taget. Det är andra frågor som står i förgrunden för
            debatten i många av världens länder.
          </note>
          <note>
            Vad kan vi bidra med från Sverige? Jag är helt övertygad om att
            Matilda Ernkrans är på rätt spår när hon säger att vi är på väg
            mot någon form av katastrof om vi fortsätter så här. Det kan vi
            vara överens om. Sedan har vi lite olika frågeställningar i de
            tre debatterna om den svenska klimatpolitiken och dess resultat,
            men det är ändå samma fråga: Vi måste göra någonting. Vi måste
            hålla fast vid en bra klimatpolitik med ren luft och rent vatten
            i Sverige och göra mer här hemma.
          </note>
          <note>
            Men det är klart: Om vi inte får stopp på sådana saker som användandet
            av kol och förbrukningen av olja i världen står vi oss ganska
            slätt även om vi är väldigt duktiga här hemma. Därför är det så
            otroligt viktigt att vi ser till att många andra länder i världen
            får tillgång till energiteknik. Det är nyckelfrågan för att kunna
            minska utsläppen rejält med si eller så många ton, men där är
            vi absolut på fel väg.
          </note>
          <note>
            Jag tycker att Anders Wijkman ofta har intressanta diskussioner
            om vad som är ekonomisk utveckling. Det kan också vara biologisk
            avveckling när man har ekonomisk utveckling. Det är ingen särskilt
            partipolitisk ståndpunkt, utan någonting som vi alla har ansvar
            för: att vidta åtgärder som är effektiva.
          </note>
          <note>
            Jag tror aldrig att mitt lilla parti kommer att kunna mäta sig
            med Vänsterpartiet eller Miljöpartiet i deras kamp för att vara
            bäst när det gäller visioner. När det gäller resultaten tror jag
            däremot att det är väldigt viktigt att vi alla når stora framgångar
            gemensamt.
          </note>
          <note>
            Häromdagen hade Folkpartiet ett litet seminarium där vi diskuterade
            skogen tillsammans med företrädare för många andra partier. Ordföranden
            i Vetenskapsakademiens energiutskott Sven Kullander deltog. Man
            kan se den otroliga betydelse som skogen har, inte bara i Sverige,
            för koldioxidsänkorna och så vidare. Men framför allt är avskogningen
            av stora delar av världen ett ohyggligt miljöhot. Vi skulle kunna
            göra något som inte har med våra egna målsättningar att göra,
            men där vi tar ansvar och hjälper till med teknik. Kunskapsöverföring
            är en ohyggligt viktig fråga. Jag tror att statsrådet har väldigt
            många goda möjligheter att påverka, kanske inte så mycket efter
            Durban som inför det stora miljömötet i Rio, Rio + 20.
          </note>
          <note type="speaker">
            Anf. 135 Miljöminister LENA EK (C):
          </note>
          <note>
            Herr talman! Ärade ledamöter och ärade åhörare! Vi har tidigare
            denna eftermiddag diskuterat frustration, och frustrerande känns
            det. I stort sett varje vetenskaplig rapport som kommer pekar
            på att situationen förvärras när det gäller klimatfrågan. Isarna
            smälter snabbare och vattennivåhöjningarna blir större än vi trott.
            Det påverkar matproduktionen mer än vi trott innan. Sjukdomar
            sprids på ett annat sätt än vi trott innan. Så är det hela tiden.
          </note>
          <note>
            Jag har gjort fem klimatförhandlingar, fyra som EU-parlamentariker
            och en som svensk miljöminister. Det är oerhört frustrerande att
            bära med sig denna kunskap, sitta i de här lokalerna och förhandla
            och se hur det diskuteras om agendafrågor och detaljer fram och
            tillbaka. Så blir det inte färdigt det finns inget resultat på
            bordet vid det schemalagda datum då konferensen ska avslutas.
            Hälften åker hem. Man sitter första natten och första dagen efter,
            andra natten och andra dagen efter. Skarorna tunnas ut bland dem
            som sitter kvar. Men även i det här akuta skedet är det ändå fortfarande
            detaljfrågor och agenda som diskuteras i den stora salen där alla
            samlas, samtidigt som den ena vetenskapliga rapporten efter den
            andra kommer.
          </note>
          <note>
            Ibland må det väl förlåtas om man kvart över två på natten, efter
            att ha varit vaken i två dygn, tar till ett extra starkt ord.
            Det var inte många miljöministrar och över huvud taget inte många
            delegater kvar i det läget. I alla fall får vi ihop ett ramverk
            som gör att vi kan förhandla vidare. Vi får den andra åtagandeperioden
            för Kyotoprotokollet, som betyder så oerhört mycket för de fattiga
            länderna. Jag är fullt medveten om att detta inte är idealiskt,
            att åtaganden fattas och att det är otroligt mycket arbete kvar.
            Men det är ändå bättre att se en väg framför sig än att befinna
            sig i en absolut återvändsgränd, vilket hade varit fallet.
          </note>
          <note>
            I det läget tycker jag fortfarande att jag hade rätt att uttrycka
            mig som jag gjorde. Det gäller särskilt som vi efteråt har haft
            ungefär 30 timmar debatt om dessa frågor där jag hela tiden har
            sagt att de vetenskapliga rapporterna visar på att läget förvärras.
            Vi kan kanske rikta uppmärksamheten mot problemet i stället.
          </note>
          <note>
            Skogsfrågorna och teknikfrågorna är oerhört viktiga. Sverige
            är ett av de få länder i världen som har ökat antalet skogskubikmeter
            fiber varje år i decennier.
          </note>
          <note>
            Jag har diskuterat dessa frågor med till exempel den kinesiske
            miljöministern, den indiske miljöministern och med afrikaner.
            Där är skogsfrågorna väldigt viktiga. Det gäller också till exempel
            Indonesien.
          </note>
          <note>
            Jag ska ta ett exempel i detta inlägg på hur viktiga skogsfrågorna
            är. Det gäller den mark i världen som är produktiv skogsmark,
            det vill säga där man ska odla och där det inte finns några känsliga
            områden.
          </note>
          <note>
            Om vi på hälften av den marken brukade som i Sverige skulle de
            kolsänkor som blir där innebära att skogen skulle ta upp alla
            de ökade utsläpp som vi ser framför oss i de vetenskapliga rapporter
            som tynger oss så mycket när vi diskuterar den här frågan. Så
            stor betydelse har skogsfrågorna.
          </note>
          <note type="speaker">
            Anf. 136 MATILDA ERNKRANS (S):
          </note>
          <note>
            Herr talman! Jag kan ha full förståelse för att man en sen natt
            efter långa och tunga förhandlingar inte använder de mest nyanserade
            orden för resultatet av förhandlingarna. Det har jag absolut förståelse
            för.
          </note>
          <note>
            Jag kan också dela frustrationen som Lena Ek beskriver här. Det
            är klart att vi känner en frustration. Det är inte kunskap vi
            saknar. Vi har vetenskapliga underlag. Vi vet vad världen står
            inför. Ändå klarar vi av olika skäl inte av att göra mer. Det
            är klart att det är en frustration.
          </note>
          <note>
            Däremot återupprepar jag min kritik som gäller Lena Ek och regeringens
            ansvar. I denna frustration ligger att vi vet att alla måste göra
            allt de kan, och alla gör inte allt de kan. Min uppfattning är
            att inte heller vi i Sverige gör allt vi kan. Det har jag mindre
            förståelse för.
          </note>
          <note>
            Jag har mindre förståelse för att, som jag uppfattar det, Lena
            Ek som miljöminister försöker blanda bort korten. Det ger också
            en oro. Om man blandar bort korten om definitioner, vilka mål
            som egentligen gäller och så vidare blir det än svårare att följa
            upp resultatet. Vi behöver resultat i Sverige och i världen.
          </note>
          <note>
            Om vi ska tala om resultat kan man enkelt gå in och titta på
            enbart den svenska utvecklingen. Man kan titta på åren 19921994,
            när vi hade borgerlig regering och en centerpartistisk miljöminister.
            Man kan fortsätta med åren 20072010, som vi har statistik för.
            Det är fortfarande en borgerlig regering och en centerpartistisk
            miljöminister. Här hemma i Sverige, där vi själva kan påverka,
            har vi under den tiden ökat våra koldioxidutsläpp med 1,8 miljoner
            ton. Det är resultatet.
          </note>
          <note>
            Man kan också i statistiken gå in och titta på åren 19942006.
            När vi här i Sverige leddes av en socialdemokratisk regering minskade
            koldioxidutsläppen med 6,1 miljoner ton. Det är statistik och
            fakta, och det är jämförbara siffror.
          </note>
          <note>
            Jag menar att man i de internationella klimatförhandlingarna
            och här hemma måste ta ansvar för vad man säger, och man måste
            definitivt ta ansvar för konsekvenserna. Det gäller den klimatomställning
            som vi behöver men också klimatförändringen.
          </note>
          <note>
            Om det nu är så att Lena Ek numera delar min och också andras
            uppfattning Svenska Naturskyddsföreningen, Världsnaturfonden och
            andra att det man kom fram till i Durban låser världen i en färdplan
            mot en fyragradersvärld måste man ta ansvar här på hemmaplan.
          </note>
          <note>
            Det handlar inte bara om att se till att resultaten, de faktiska
            utsläppsminskningarna, blir faktiska utsläppsminskningar. Man
            måste också ta ansvar för vad det får för konsekvenser för vårt
            land och för världen.
          </note>
          <note>
            Där har Lena Ek en del att svara på. Jag skulle uppskatta om
            vi kunde få ett litet svar på det som är andra delen i min frågeställning
            i interpellationen, nämligen handlandet när det gäller klimatförändringarna
            och dess konsekvenser.
          </note>
          <note type="speaker">
            Anf. 137 ROGER TIEFENSEE (C):
          </note>
          <note>
            Herr talman! Det har varit en intressant interpellationsdebatt
            med många deltagare. Jag tänkte resonera lite vidare på det tema
            som Gunnar Andrén lyfte fram om att vidta de åtgärder som är mest
            effektiva.
          </note>
          <note>
            För mig och Centerpartiet är det självklart och den uppfattningen
            tror jag att många delar att en av de mest effektiva åtgärder
            man kan vidta för både klimat och ekonomi är att energieffektivisera.
          </note>
          <note>
            Många gånger tycks det inte uppfattas som lika handlingskraftigt
            att spara energi som att tala om att vi nu skaffar ny produktion
            av energi. Tyvärr har vi haft en sådan historia i Sverige att
            vi har varit väldigt inriktade på produktion.
          </note>
          <note>
            Energieffektivisering är och kommer att vara oerhört viktigt
            för att klara klimatproblemen och inte minst för att kunna göra
            klimatinvesteringar i tider av ekonomisk oro. Det innebär också
            en ekonomisk fördel för den som gör investeringen.
          </note>
          <note>
            Vem som än räknar på det, och också om det är en kommun, är det
            många gånger rent företagsekonomiskt väldigt lönsamma investeringar.
            Ändå blir de inte gjorda. Man kan fråga sig om det är någon paradox
            där, att det historiska arvet gör att vi inte ser det som lika
            kraftfullt.
          </note>
          <note>
            Vi kanske behöver söka nya styrmedel. I morgon kommer det att
            vara ett seminarium här i riksdagen som Naturskyddsföreningen
            och Centerpartiet arrangerar om vita certifikat. Det är ett sätt
            att på marknaden få driv och effekt i energieffektivisering.
          </note>
          <note>
            Oavsett om det handlar om att spara uppvärmningsbehov i bostäder
            eller att spara kylbehov i bostäder som andra har i andra delar
            av världen är energieffektivisering både klimatmässigt, energimässigt
            och ekonomiskt en väldigt smart åtgärd.
          </note>
          <note type="speaker">
            Anf. 138 JENS HOLM (V):
          </note>
          <note>
            Herr talman! Jag tycker precis som Matilda Ernkrans att vi är
            inne på en väldigt farlig väg. Detta är tyvärr en färdplan mot
            kanske en fyra graders temperaturhöjning.
          </note>
          <note>
            Vi har uppskattningsvis tolv gigaton ytterligare utsläppsminskningar
            som måste göras fram till 2020. Det fina med det hela är att det
            inte är någon omöjlighet att lösa dessa problem.
          </note>
          <note>
            Det är precis som Roger Tiefensee bland annat var inne på, men
            jag tycker inte att jag riktigt ser den handlingen hos regeringen.
            Det gäller investeringar som måste göras här på hemmaplan.
          </note>
          <note>
            Vi ska samarbeta med andra länder. Det gör vi med nya klimatpengar
            i form av klimatbistånd. Men här på hemmaplan ska vi investera
            mer pengar i förnybar energi och hållbara transporter.
          </note>
          <note>
            Det handlar om att hjälpa människor till en hållbar livsstil
            och energieffektivisering och att hjälpa kommuner, landsting och
            småföretag att ställa om med ett klimatinvesteringsprogram.
          </note>
          <note>
            Det är bra att vi nu har haft en lång debatt. Jag hoppas att
            vi kan fortsätta att ha debatter så att vi kan finna fler lösningar.
            Det går att lösa denna stora utmaning. Det ser skrämmande ut nu.
          </note>
          <note>
            Jag vill att Sverige återigen ska bli ett land som tar på sig
            ledartröjan i klimatarbetet. Jag tycker inte att det finns där
            i dag.
          </note>
          <note>
            Nu måste jag lämna debatten. Jag ska hem till mina barn. Jag
            tackar för debatten.
          </note>
          <note type="speaker">
            Anf. 139 GUNNAR ANDRÉN (FP):
          </note>
          <note>
            Herr talman! Också jag tycker att det är värdefullt med olika
            interpellationer i miljöfrågor, bland annat av anledningen att
            jag tror att det är viktigt för framtiden att frågan ligger högt
            på dagordningen.
          </note>
          <note>
            Jag vill gärna instämma med Roger Tiefensee på en punkt: Det
            ska vara lönsamt att energieffektivisera. Det är nyckelfrågan
            för många människor. Man kan göra detta av olika orsaker. Själv
            installerade jag bergvärme för ett stort antal år sedan. Det var
            väl inte i första hand för att det var lönsamt, men jag tyckte
            att det var god miljöpolitik att göra det. Jag är stolt över att
            vi nu bränner ungefär 5 000 liter mindre norsk olja varje år på
            detta sätt. Det tycker jag är en god personlig sak.
          </note>
          <note>
            En annan sak som gör mig bekymrad är trafiken. Häromåret var
            riksdagens skatteutskott i en delstat i USA som heter Michigan,
            herr talman. Där hade man satsat mycket pengar på batteriutveckling.
            Man hade fått federala pengar till detta. Resultatet var oerhört
            klent för så mycket pengar, måste man säga. Detroit ligger där
            borta. Det är ett jättebekymmer att transportsektorn fortfarande
            tar så otroligt mycket olja. Det är en av nyckelfrågorna för framtiden
            att kunna gå över till andra drivmedel eller andra sorters bilar
            elektriska och så vidare.
          </note>
          <note>
            När SAS för närvarande har en kampanj om att de har en miljon
            billiga flygresor låter det bra ur konsumentsynpunkt. Men jag
            reagerar på det motsatta sättet: Det låter alldeles förfärligt
            ur miljösynpunkt att man uppmanar folk att resa så otroligt mycket
            i luften. Det kan inte vara en rimlig miljöpolitik.
          </note>
          <note>
            Allra sist: När vi nu ser att Iran hotas av ett stopp av sin
            oljeexport måste vi, herr talman, titta på vem Iran säljer sin
            olja till. Irans säkraste och största kund är Kina. Nummer två
            är Indien och nummer tre är Japan. Detta, herr talman, är en dimension
            som visar vilka oerhört stora miljöproblem vi har att ta itu med
            i framtiden.
          </note>
          <note type="speaker">
            Anf. 140 Miljöminister LENA EK (C):
          </note>
          <note>
            Herr talman! Jag håller med Gunnar Andrén om att det är intressant
            med interpellationsdebatter. Det blir ännu intressantare när det
            är fler ledamöter som deltar på det här viset. Man lyfter då in
            frågor på ett sätt som gör debatten mer hel, och det tycker jag
            gynnar alla.
          </note>
          <note>
            I de svåra klimatförhandlingarna är det intressant att se att
            det tog oerhört mycket kraft i Durban att få en majoritet av länderna
            att erkänna gapet mellan vad vi gör och vad som borde göras för
            att klara detta. Och då talar vi om tvågradersmålet, som förmodligen
            är för högt. Det tog mycket kraft, och det är ett mått på hur
            svåra förhandlingarna är och hur svårt det är att få med länder
            som USA, Kina, Indien, Japan och Ryssland, som har smugit igenom
            förhandlingarna utan att bidra och som jag måste säga förtjänar
            rätt mycket kritik för sitt agerande.
          </note>
          <note>
            Det lanserades en strategi för hur gapet ska slutas eller för
            att det åtminstone ska finnas åtaganden för att nå det förmodligen
            för högt satta tvågradersmålet. Det var också väldigt svårt.
          </note>
          <note>
            Då är frågan: Hur får vi en positiv spiral i det globala klimatarbetet
            när vi har den förhandlingssituation som jag har beskrivit nu
            i några inlägg i debatten under eftermiddagen när vi samtidigt
            har en ekonomisk kris i världen? Man kan hoppas. Jag tror att
            det finns någonting som alla svenska partier delar, nämligen att
            det finns en väldig potential i ny miljöteknik och att det har
            möjlighet att ge tillväxt.
          </note>
          <note>
            Man kan jämföra olika samhällssektorer, olika industribranscher
            och olika bilföretag. Vi kommer ihåg den stora bilkrisen i USA
            alldeles nyligen, där de mest bränsleslukande bilarna och bolagen
            med mest sådan teknik hade sämst ekonomi. En del har ju också
            försvunnit från kartan.
          </note>
          <note>
            Jag tror att energieffektivisering är oerhört viktigt. Vi har
            berört skogsfrågorna. Det finns mycket att göra i många olika
            samhällssektorer. Jag tror att den svenska rollen ligger mycket
            i att demonstrera teknik. Eftersom vi har höga forskningsanslag
            sett i relation till andra länder ska vi också se till att vi
            får fram denna miljöteknik till en kostnad som även fattiga länder
            kan betala. Vi kan också genom klimatprojekt, genom bistånd, genom
            olika kanaler eller genom nya klimatpengar se till att den nya
            tekniken blir tillgänglig för de fattiga länderna. Kommittén för
            tekniktransfer är nu etablerad, och jag tror att det kommer att
            betyda mycket.
          </note>
          <note>
            Regeringen har sagt att när vi nu ska ha 40-årsjubileum för Stockholmskonferensen
            där vi kommer att ha ministrar från många av världens länder som
            är engagerade i klimatfrågan ska vi ta tillfället i akt att låta
            dem möta en del av tekniken. Då kan vi se hur vi gemensamt kan
            hitta möjligheter att utveckla arbetet.
          </note>
          <note>
            Den sista pusselbiten, nämligen gröna fonden, ska inom ett år
            finnas på plats för att kunna bistå länderna. Där tog vi också
            ett stort steg framåt.
          </note>
          <note type="speaker">
            Anf. 141 MATILDA ERNKRANS (S):
          </note>
          <note>
            Herr talman! Jag tackar miljöminister Lena Ek för debatten. Jag
            har stor respekt för de svårigheter som vi står inför. Men som
            jag sade i mitt tidigare inlägg känns det på något sätt som att
            man vill ta sig an dessa svårigheter och denna frustration genom
            att själv göra allt man kan, och jag tycker inte att Sverige gör
            allt vad vi kan.
          </note>
          <note>
            Jag tycker att resultatet av de internationella klimatförhandlingarna
            snarare tyder på att vi behöver mer av politik och fler som kan
            visa framfötterna. Vi behöver fler som kan visa resultat av hur
            en bra klimatomställning kan se ut i ett land. Då räcker det inte
            med mål, Lena Ek. Det räcker inte att ha mål som miljöministern
            uppenbarligen inte riktigt själv har rett ut vilka de är. Vilka
            mål är det vi strävar emot, och vad är det som riksdagen har beslutat?
          </note>
          <note>
            Jag är fullständigt övertygad om att det krävs mer. Det krävs
            mer handling. Vi måste investera i ett hållbart samhällsbygge.
            Vi måste göra offensiva investeringar i lokal klimatomställning,
            i förnybart, i energieffektivisering, i bostäder, i järnvägar
            och så vidare. Jag hade nog hoppats på att detta skulle ha varit
            svaret på min fråga, nämligen denna: Vilka konsekvenser och slutsatser
            drar man som miljöminister i Sverige av resultatet av förhandlingarna
            i Durban? Om vi nu låser oss vid 4 grader vilka åtgärder vidtar
            man då för att anpassa vårt samhälle och vår infrastruktur till
            det förändrade klimatet?
          </note>
          <note>
            Även om vi vet att klimatförändringarna slår hårt och orättvist
            och att skillnaderna i världen kommer att bestå och snarare förstärkas
            kommer också vårt land att drabbas av klimatförändringar. Lena
            Ek har nu en sista chans att åtminstone försöka svara på den frågan.
          </note>
          <note type="speaker">
            Anf. 142 Miljöminister LENA EK (C):
          </note>
          <note>
            Herr talman! Jag måste säga att jag inte uppfattade att interpellationen
            handlade om klimatanpassningen, utan mer om bedömningen av läget
            i klimatförhandlingarna.
          </note>
          <note>
            Det är klart att läget är bekymmersamt, som jag har sagt. Det
            är oerhört svårt att komma fram. Länderna har gjort för lite,
            och det är för få åtaganden. Det finns redan ett gap när det gäller
            att klara tvågradersmålet, jämfört med de betydligt lägre nivåer
            som vetenskapen pekar på att vi skulle behöva sikta på.
          </note>
          <note>
            I Sverige har regeringen vidtagit ett stort antal åtgärder i
            alla samhällssektorer. Jag kan hålla med interpellanten om att
            det alltid finns mer att göra. Jag tror att det gäller alla politikområden,
            och särskilt klimatområdet. Så är det.
          </note>
          <note>
            Vi har i den här debatten berört skogsfrågorna. De betyder oerhört
            mycket. Vi har berört vita certifikat. Det ska bli väldigt intressant
            att höra om resultatet av Centerpartiets seminarium om vita certifikat
            och betydelsen av det. Vi har också diskuterat tekniktransfer
            och betydelsen av teknik och innovationer. Här finns mycket att
            göra.
          </note>
          <note>
            Jag vill avsluta eftermiddagens långa interpellationspass med
            att påminna kammarens ledamöter om att Stockholmskonferensen 1972
            firar 40-årsjubileum. Den 2325 april kommer vi att ha ett stort
            antal miljöministrar och biståndsministrar i Stockholm. Jag hoppas
            att också riksdagens ledamöter tar tillfället i akt att delta
            i de här diskussionerna.
          </note>
          <note>
            Jag är övertygad om att klimatfrågan också har en oerhört stor
            betydelse för fattigdomsbekämpningen, och vi ska diskutera klimat
            och fattigdomsbekämpning samtidigt på den här jubileumskonferensen.
            Vi ska också demonstrera svensk miljöteknik och möjligheten att
            använda den i fajten mot klimatförändringarna.
          </note>
          <note>
            Överläggningen var härmed avslutad.
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 januari
          </note>
          <note>
            Per Bolund
          </note>
          <note>
            Bodil Ceballos
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 31 januari.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 januari
          </note>
          <note>
            Lars Mejern Larsson
          </note>
          <note>
            Tomas Nilsson
          </note>
          <note>
            Krister Örnfjäder
          </note>
          <note>
            Eva-Lena Jansson
          </note>
          <note>
            Hans Linde
          </note>
          <note>
            Hans Linde
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 31 januari.
          </note>
          <note>
            17 § Kammaren åtskildes kl. 17.11.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
