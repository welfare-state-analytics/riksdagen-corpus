<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--100</head>
          <docDate when="2012-04-19">2012-04-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:100
          </note>
          <note>
            Torsdagen den 19 april
          </note>
          <note>
            Kl. 12:00 - 20:01
          </note>
          <note>
            1 § Anmälan om förändring i regeringens sammansättning
          </note>
          <note>
            Från statsminister Fredrik Reinfeldt (M) hade följande skrivelse
            inkommit:
          </note>
          <note>
            Till riksdagens talman
          </note>
          <note>
            Förändring i regeringens sammansättning
          </note>
          <u>
            <seg>
              Jag har i dag entledigat statsrådet Catharina Elmsäter-Svärd
              från uppdraget att vara chef för Försvarsdepartementet.
            </seg>
          </u>
          <u>
            <seg>
              Jag har vidare i dag förordnat Karin Enström att vara statsråd
              och chef för Försvarsdepartementet.
            </seg>
          </u>
          <u>
            <seg>
              Fredrik Reinfeldt
            </seg>
          </u>
          <note>
            Skrivelsen lades till handlingarna.
          </note>
          <note>
            2 § Anmälan om nya ersättare
          </note>
          <note>
            Andre vice talmannen anmälde
          </note>
          <note>
            att Edip Noyan (M) skulle tjänstgöra som ersättare för försvarsminister
            Karin Enström (M) från och med den 19 april tills vidare,
          </note>
          <note>
            att Bino Drummond (M) skulle tjänstgöra som ersättare för Mikael
            Sandström (M) under tiden den 19 april4 oktober och
          </note>
          <note>
            att Björn Samuelson (M) skulle tjänstgöra som ersättare för Eliza
            Roszkowska Öberg (M) under tiden den 1930 april.
          </note>
          <note>
            3 § Beslut om ärenden som slutdebatterats den 18 april
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 10
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 9
          </note>
          <note>
            Övriga punkter
          </note>
          <note>
            4 § Justering av protokoll
          </note>
          <note>
            Justerades protokollet för den 13 april.
          </note>
          <note>
            5 § Utökning av antalet suppleanter i konstitutionsutskottet
            och civilutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            Kammaren medgav dessa utökningar.
          </note>
          <note>
            6 § Val av extra suppleanter till konstitutionsutskottet och
            civilutskottet
          </note>
          <note>
            Företogs val av extra suppleanter i konstitutionsutskottet och
            civilutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i konstitutionsutskottet
          </note>
          <note>
            suppleant i civilutskottet
          </note>
          <note>
            7 § Anmälan om kompletteringsval till utskott
          </note>
          <note>
            Andre vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Pia Hallström
            som suppleant i utbildningsutskottet, Elisabeth Björnsdotter Rahm
            som suppleant i näringsutskottet samt Lotta Finstorp och Anton
            Abele som suppleanter i arbetsmarknadsutskottet.
          </note>
          <note>
            Andre vice talmannen förklarade valda från och med den 20 april
            till
          </note>
          <note>
            suppleant i utbildningsutskottet
          </note>
          <note>
            suppleant i näringsutskottet
          </note>
          <note>
            suppleanter i arbetsmarknadsutskottet
          </note>
          <note>
            8 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2011/12:307
          </note>
          <note>
            Interpellation 2011/12:307 Verksamhetsutövares ekonomiska ansvar
            vid större olyckor
          </note>
          <note>
            Interpellationen kommer att besvaras fredagen den 11 maj 2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            9 § Anmälan om inkomna protokollsutdrag från utskott
          </note>
          <note>
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 13 juni.
          </note>
          <note>
            11 § Konsumenträtt
          </note>
          <note>
            Föredrogs
          </note>
          <note type="speaker">
            Anf. 1 YILMAZ KERIMO (S):
          </note>
          <u>
            <seg>
              Herr talman! Vi ska nu debattera civilutskottets motionsbetänkande
              nr 15 om konsumenträtt. För tids vinnande yrkar jag bifall bara
              till reservation nr 1 om bluffakturor och reservation nr 8 om
              reklam riktad till barn, men jag står naturligtvis bakom alla
              våra reservationer.
            </seg>
          </u>
          <u>
            <seg>
              För många småföretagare är oseriösa telefonförsäljare ett stort
              problem. Ofta saknar de småföretagare som drabbas den kunskap
              och de resurser som krävs för att bemöta felaktiga krav från telefonförsäljare.
              Deras situation är i många avseenden jämförbar med enskilda konsumenters.
              En konsument som köper en vara via telefon, internet eller postorder
              har enligt distans- och hemförsäljningslagen 14 dagars ångerrätt.
              Någon motsvarande lagreglerad ångerrätt finns inte för näringsidkare.
              Det kan för en småföretagare handla om stora utgifter. För många
              småföretagare är blotta tanken att hamna hos ett inkassoföretag
              rena skräcken varför de ofta betalar. Det är därför inte heller
              någon slump att det är just småföretagare och föreningar som dessa
              oseriösa försäljare kontaktar.
            </seg>
          </u>
          <u>
            <seg>
              I dag finns det stora brister i lagstiftningen och ofta ett otillräckligt
              skydd för enskilda människor och småföretag som drabbas av komplicerade
              avtal och otydliga regler om vad man tackat ja till via telefon.
              En del upplever oklarheter vid telefonförsäljning som ett problem.
            </seg>
          </u>
          <u>
            <seg>
              Många människor finner det väldigt svårt att ta sig ur olika
              situationer, och det kan vara svårt att veta vad som exakt har
              sagts. Det kan till och med vara så oklart att det är svårt och
              skrämmande att driva ett ärende mot ett företag. En del kanske
              till och med betalar för att slippa dra ärendet i långbänk, och
              en del blir även skrämda.
            </seg>
          </u>
          <u>
            <seg>
              Denna osäkerhet utnyttjas i dag av kriminella blufföretag. Det
              har lett till att problemet med bluffakturor är större än någonsin
              för Sveriges företagare. Tusentals svenska småföretag drabbas
              av dessa försök till svindel varje år. Svensk Handel räknar med
              att bedrägerierna omsätter ca 1,2 miljarder kronor per år. Det
              är rädda småföretagare som utnyttjas. De är livrädda för att få
              betalningsanmärkningar.
            </seg>
          </u>
          <u>
            <seg>
              Allt fler väljer att starta eget företag i Sverige. Det är bra
              för Sverige, men många enskilda företagare hamnar i kläm och får
              inte det stöd de behöver i gällande lagstiftning. Svensk lagstiftning
              klumpar ihop alla företag. Små enmansföretag behandlas på samma
              sätt som stora företag. Småföretagares situation är i många avseenden
              jämförbar med enskilda konsumenters. Ofta saknar de den kunskap
              och de resurser som krävs för att bemöta felaktiga krav från exempelvis
              telefonförsäljare.
            </seg>
          </u>
          <u>
            <seg>
              Det är mycket angeläget att våra småföretagare känner sig trygga
              med lagstiftningen. De måste känna sig trygga i att bestrida en
              faktura på något som de bevisligen inte beställt utan att riskera
              betalningsanmärkningar.
            </seg>
          </u>
          <u>
            <seg>
              Herr talman! Vi socialdemokrater är beredda att diskutera ångervecka
              för små företag och krav på skriftlig bekräftelse vid telefon-
              och distansköp, det vill säga ett liknande skydd som redan finns
              för konsumenter.
            </seg>
          </u>
          <u>
            <seg>
              Skräcken hos företagen när det gäller att betala bluffakturor
              grundar sig i att de kan få sänkt kreditvärdighet hos kronofogden
              bara genom att få en notering om att en falsk faktura inte har
              blivit betald.
            </seg>
          </u>
          <u>
            <seg>
              Enligt vår mening bör det göras en översyn av lagstiftningen
              på området för att komma åt de problem som många drabbas av. Vi
              anser därför att regeringen bör tillsätta en utredning för att
              se om införandet av ett skriftlighetskrav för avtal som ingås
              på distans kan vara ett alternativ för att öka skyddet. Lagstiftningen
              måste bli mer tillämpbar för småföretag. Det är avgörande för
              den svenska tillväxten där varje företag och varje arbetad timme
              är viktig.
            </seg>
          </u>
          <u>
            <seg>
              Herr talman! Vi har också märkt att marknadsföring som vänder
              sig till barn blir allt aggressivare och mer omfattande. På olika
              sätt smygs det in reklam för olika varor och tjänster riktade
              till barn. I sin marknadsföring till barn använder sig företag
              ofta av säljfrämjande åtgärder som utdelning av leksaker, gratiserbjudanden,
              tidningsutskick, utfärdande av så kallade medlemskort och pysselaktiviteter.
              Ofta har förpackningarna figurer och färgsättningar som riktar
              sig just till barn. Reklamen i tv och tidningar och på affischer
              ute på stan påverkar barns och ungdomars uppfattning om sitt utseende
              och skapar en orealistisk självbild för många barn och ungdomar.
            </seg>
          </u>
          <u>
            <seg>
              Herr talman! Enligt vår mening bör regeringen utreda möjligheten
              att införa en regel i marknadsföringslagen som ålägger näringsidkare
              att beakta barns allmänna utsatthet i kommersiella sammanhang.
              Vi anser även att regeringen bör ge Konsumentverket eller någon
              annan lämplig myndighet i uppdrag att fortlöpande följa upp reklam
              som riktar sig till barn samt att övervaka att lagar och riktlinjer
              följs vid marknadsföring som riktar sig just till barn.
            </seg>
          </u>
          <note type="speaker">
            Anf. 2 JAN LINDHOLM (MP):
          </note>
          <note>
            Herr talman! I civilutskottets betänkande 15 om konsumenträtt
            behandlar utskottet totalt 39 olika förslag som riksdagens ledamöter
            lagt fram under förra höstens allmänna motionstid. Nästan alla
            partier har bidragit med förslag.
          </note>
          <u>
            <seg>
              Även om Miljöpartiet deltar i fem av de tolv reservationerna
              i betänkandet nöjer jag mig med att för att vinna tid yrka bifall
              bara till reservation 8. Självklart står vi i Miljöpartiet ändå
              bakom alla våra reservationer.
            </seg>
          </u>
          <u>
            <seg>
              Bluffakturor har varit huvudfokus i detta betänkandearbete, och
              den offentliga utfrågning som utskottet har genomfört på det temat
              finns ganska utförligt redovisad i betänkandet.
            </seg>
          </u>
          <u>
            <seg>
              Miljöpartiet bedömer att både regeringen och utskottet har tagit
              frågan om problem med bluffakturor på stort allvar den här gången.
              Vi menar att utskottets ställningstagande ligger väl i linje med
              de krav som finns i de motioner som berör den här frågan. Det
              gör att den slutsats som dras i betänkandet, att motionerna i
              allt väsentligt kan anses vara tillgodosedda, är en rimlig slutsats.
              Mot den bakgrunden har vi i Miljöpartiet valt att inte reservera
              oss på den punkten i betänkandet. Men om regeringen inte följer
              utskottets rekommendationer förbehåller vi oss naturligtvis också
              rätten att återkomma i den här frågan.
            </seg>
          </u>
          <u>
            <seg>
              Min partikamrat Annika Lillemets kommer att prata om punkt 2,
              obeställd reklam och telefonförsäljning. Därför hoppar jag över
              den.
            </seg>
          </u>
          <u>
            <seg>
              Herr talman! En annan viktig fråga som behandlas i betänkandet
              är frågan om reklam riktad till barn. Även om frågan har varit
              på tapeten under flera årtionden och näringslivet till rätt stor
              del har tagit många egna initiativ och utmönstrat de värsta formerna
              av grov exponering av produkter som riktas till barn finns det
              väldigt mycket mer att göra. 2008 års marknadsföringslag förbjuder
              direkta köpuppmaningar som riktar sig till barn, men vi menar
              att det inte räcker. Reklam vädjar ofta till känslor och skönmålar
              tillvaron med de produkter som marknadsförs. Det gäller i lika
              stor utsträckning i reklam som riktar sig till barn som i reklam
              som riktar sig mot vuxna. Barn är lättpåverkade och väldigt utsatta
              för reklam, varför vi menar att än större hänsyn måste tas när
              det gäller reklam som riktar sig till barn.
            </seg>
          </u>
          <u>
            <seg>
              Jag vill särskilt betona att vi inte är ute efter att införa
              någon form av förbud mot marknadsföring av produkter där barn
              är själva målgruppen, men vi anser att regeringen bör kunna skärpa
              de befintliga reglerna för att skydda barnen i större utsträckning
              än vad som sker i dag. Det är även vår uppfattning, som det står
              i reservationen, att regeringen bör skärpa tillsynen så att vi
              slipper se så många övertramp när det gäller det som lagstiftaren
              faktiskt haft för avsikt att åstadkomma med den skärpta lagstiftningen.
            </seg>
          </u>
          <u>
            <seg>
              Ett särskilt viktigt område att bevaka är den könsdiskriminerande
              reklamen, såväl den som riktar sig mot barn som den som riktar
              sig mot vuxna. Betänkandet Könsdiskriminerande reklam kränkande
              utformning av kommersiella meddelanden , vilket jag tycker är
              en mycket bra titel, överlämnades i januari 2008 till regeringen,
              men sedan dess har ingenting skett. Någon av allianspartiernas
              företrädare borde redovisa här i kammaren vilka motiven är till
              att man inte har arbetat vidare med de förslag som lades fram
              i den utredningen.
            </seg>
          </u>
          <u>
            <seg>
              Näringslivet har nu haft många år på sig att visa om de klarar
              av att på egen hand ta ansvar för att utforma marknadsföringen
              så att den går i samklang med de strävanden samhället i övrigt
              har att nå en ökad jämställdhet mellan könen. Jag menar att man
              inte har klarat det utan tvärtom fortsatt att sända signaler genom
              marknadsföringen som i första hand innebär att kvinnokroppen exponeras
              som en vara, ett objekt för konsumtion.
            </seg>
          </u>
          <u>
            <seg>
              Miljöpartiet menar att det är hög tid att regeringen lägger fram
              lagförslag som gör att vi får slut på reklamens könsexploatering.
            </seg>
          </u>
          <u>
            <seg>
              Herr talman! Barn är utsatta på många sätt. Genom att barnen
              är små befinner de sig närmare golvet än vi vuxna när de leker
              inomhus, och de befinner sig närmare marken när de är utomhus.
              Ofta är barnens rum dessutom de minsta i bostaden. Detta och att
              många av barnens leksaker innehåller tveksamma kemikalier gör
              att barnen lever i en kemikaliesoppa som de inte borde utsättas
              för.
            </seg>
          </u>
          <u>
            <seg>
              Riksdagen har tidigare på regeringens förslag implementerat EU:s
              direktiv om leksakers säkerhet, och redan då protesterade vi från
              Miljöpartiets sida kraftigt mot att regeringen accepterade gränsvärden
              som innebär att barns leksaker tillåts innehålla såväl cancerogena
              som mutagena och reproduktionsstörande kemikalier, så kallade
              CMR-ämnen.
            </seg>
          </u>
          <u>
            <seg>
              Vår uppfattning är att regeringen redan då borde ha tagit strid
              för att leksaker inte ska innehålla dessa CMR-ämnen och inte några
              skadliga kemikalier över huvud taget.
            </seg>
          </u>
          <u>
            <seg>
              Totalt finns det över 50 miljoner kända kemiska substanser. Det
              tillkommer i snitt 23 nya substanser varje minut, eller 33 000
              varje dag, vilket blir drygt elva miljoner nya kemiska substanser
              varje år. Av dem är ungefär sex och en halv miljon möjliga att
              köpa, och runt hundra tusen betraktas som användbara, men det
              är bara hälften av dem som vi medvetet använder. Många substanser
              finns som föroreningar i produkter där de uppstått på grund av
              ofullständiga eller dåliga processer och inte renats eller tvättats
              bort. Samtidigt tillför kemikalieindustrin marknaden ungefär 500
              nya kemikalier varje år.
            </seg>
          </u>
          <u>
            <seg>
              Men vi har ju Reach, tänker ni kanske. Men då ska man komma ihåg
              att alla kemikalier som inte blivit uttryckligen förbjudna får
              användas enligt Reach om det inte handlar om tillsatser i livsmedel
              och djurfoder eller rör sig om bekämpningsmedel och läkemedel,
              för de har alla egen lagstiftning.
            </seg>
          </u>
          <u>
            <seg>
              Arbetet med Reach går väldigt sakta. 500 nya kemikalier tillkommer
              genom läkemedelsindustrin i handeln varje år, och vi får elva
              miljoner nya substanser. Men på Reachs kandidatlista står ungefär
              50 ämnen.
            </seg>
          </u>
          <u>
            <seg>
              När ett flamskyddsmedel eller en ftalat förbjuds ersätter industrin
              snabbt detta ämne med ett nytt ämne där molekylstrukturen är något
              modifierad. Sedan tar det ett antal år. I bästa fall börjar sedan
              en prövning av det nya ämnet, och efter kanske tio år blir det
              också förbjudet. På detta vis bombarderas vi alla, men i första
              hand våra barn, av ständigt nya kemikalier med okänd påverkan.
            </seg>
          </u>
          <u>
            <seg>
              Tyvärr finns en risk att EU tolkar nationella särkrav som ett
              handelshinder, vilket gör att det kan vara svårt att ha högre
              krav i Sverige än i andra länder.
            </seg>
          </u>
          <u>
            <seg>
              Miljöpartiet anser ändå att just leksaker är ett område där företagens
              heder ställs så tydligt mot väggen när det är uppenbart att vinstintresset
              riskerar barnens hälsa. Vi menar att det går att gå före på det
              här området eftersom de flesta företag inte vill bli uthängda
              för att de skadar barn med sina produkter.
            </seg>
          </u>
          <u>
            <seg>
              Särskilt när det gäller de cancerogena, mutagena och reproduktionsstörande
              kemikalierna tror vi att Sverige skulle kunna vara ett föregångsland.
              Därför menar vi att regeringen i det fortsatta arbetet med kemikaliefrågor
              rörande leksaker bör ta ett större ansvar och välja inriktningen
              att skyddet för barns hälsa alltid måste gå före de kommersiella
              intressena.
            </seg>
          </u>
          <u>
            <seg>
              Jag tycker att någon av allianspartiernas företrädare här i kammaren
              borde informera om motivet bakom att regeringen inte driver en
              nolltoleranslinje när det gäller CMR-ämnen i leksaker och i barns
              miljö.
            </seg>
          </u>
          <note type="speaker">
            Anf. 3 CARINA HERRSTEDT (SD):
          </note>
          <u>
            <seg>
              Herr talman! Jag vill börja med att yrka bifall till reservationerna
              2, 5, 7 och 11.
            </seg>
          </u>
          <u>
            <seg>
              Konsumentpolitik är något som berör oss alla på ett eller annat
              sätt och är därför en viktig fråga. Det gäller att hitta en bra
              balans mellan att skydda konsumenten och att inte inskränka alltför
              mycket på näringsidkarnas utrymme.
            </seg>
          </u>
          <u>
            <seg>
              I dag tar vi ställning till motioner som berör en hel del olika
              ämnen, bland annat bluffakturor och leksakers säkerhet. Konsumentpolitik
              spänner över många områden, och det är svårt att omfatta alla.
            </seg>
          </u>
          <u>
            <seg>
              När det gäller bluffakturor har utskottet som bekant haft en
              hearing i ämnet på initiativ av Alliansen. Det visar att vi tar
              problemet på allvar och att vi alla är villiga att hitta lösningar.
            </seg>
          </u>
          <u>
            <seg>
              För egenföretagare kan oseriösa telefonförsäljare vara ett stort
              problem eftersom lagstiftningen inte ger samma skydd för dem som
              för vanliga konsumenter. Avtalstvister mellan företag avgörs i
              tingsrätten, och att driva ett sådant ärende blir både kostsamt
              och en långdragen process. Därför betalar många bluffakturorna
              i stället för att bestrida dem.
            </seg>
          </u>
          <u>
            <seg>
              Konsumenter som köper varor via telefon, postorder eller internet
              har enligt lag 14 dagars ångerrätt. Jag anser att en motsvarande
              lagreglerad ångerrätt bör finnas även för egenföretagare. I stället
              för att de ska gå igenom dyra och tidskrävande processer måste
              vi se till att tillvaron för småföretagarna blir både tryggare
              och mer rättssäker. Detta löser så klart inte hela problematiken,
              men det underlättar absolut för de utsatta.
            </seg>
          </u>
          <u>
            <seg>
              Bluffakturor är ett växande problem, och det drabbar framför
              allt företagare och små föreningar. Som vi har hört innan utnyttjas
              också denna verksamhet av den organiserade brottsligheten. Under
              de senaste tio åren har antalet bedrägeribrott ökat med 163 procent.
              Det är en stor och oacceptabel ökning. Hela 29 procent av de anmälda
              bedrägeribrotten 2011 var bedrägerier med hjälp av bluffakturor.
              Det ger i genomsnitt ca 47 anmälningar av bluffakturebrott per
              dag. Naturligtvis är inte 14 dagars ångerrätt ensamt lösningen
              på problematiken, men man kommer en bra bit på väg.
            </seg>
          </u>
          <u>
            <seg>
              Enligt Malmöpolisens uppgifter kan flera av de brott som chockat
              Malmö på senare tid kopplas till just blufföretag. Ekonomisk brottslighet
              har blivit ett sätt för kriminella att tjäna snabba pengar utan
              att utsätta sig för någon större risk. Det är en skrämmande utveckling
              på området, och den går i helt fel riktning. Naturligtvis måste
              det till många olika insatser i frågan.
            </seg>
          </u>
          <u>
            <seg>
              Herr talman! Jag vill också nämna några ord om leksakers säkerhet.
              Direktivet som genomförts genom den nya lagen om leksakers säkerhet
              tillåter bland annat att CMR-ämnen och allergiframkallande doftämnen
              med mera får förekomma i leksaker. Det borde vara en självklarhet
              för oss att våra barns leksaker ska vara helt fria från giftiga
              och farliga ämnen. Därför står jag fast vid min ståndpunkt att
              de skadliga ämnena helt bör förbjudas i leksaker. Det handlar
              trots allt om våra barns säkerhet.
            </seg>
          </u>
          <u>
            <seg>
              Jag är fullt medveten om att direktivet är ett fullharmoniseringsdirektiv
              och att det i sin tur innebär att Sverige i princip inte får vidta
              några åtgärder som kan utgöra hinder i den fria rörligheten för
              leksaker som överensstämmer med direktivets krav. Vi har således
              släppt i väg självbestämmanderätten i en fråga som gäller våra
              barns säkerhet. Hur jag känner inför det är ingen större hemlighet.
            </seg>
          </u>
          <u>
            <seg>
              Att värna våra barns säkerhet och att sträva efter att efterlämna
              ett giftfritt samhälle till kommande generationer borde egentligen
              stå högre på dagordningen än EU:s regler om en fungerande inre
              marknad.
            </seg>
          </u>
          <u>
            <seg>
              Från Sverigedemokraternas sida sätter vi våra barns säkerhet
              väldigt högt och menar att det är olyckligt att direktivet inte
              redan från början innehöll ett totalförbud. Därför menar vi också
              att om det finns minsta möjlighet att kringgå direktivet på ett
              korrekt sätt ska vi naturligtvis gripa efter detta halmstrå.
            </seg>
          </u>
          <u>
            <seg>
              Finns möjligheten att göra den tolkning som Kemikalieinspektionen
              skriver i sitt remissyttrande angående den nya lagen, att det
              inte är en självklarhet att det är förbjudet enligt direktivet
              att ha nationella krav om vi kan motivera dem med miljöhänsyn,
              ska vi naturligtvis genast se över den möjligheten och parallellt
              initiera förhandlingar inom EU i syfte att förbjuda skadliga ämnen,
              kemikalier, metaller och doftämnen i våra leksaker.
            </seg>
          </u>
          <note type="speaker">
            Anf. 4 MARIANNE BERG (V):
          </note>
          <u>
            <seg>
              Herr talman! I mitt anförande gällande detta betänkande vill
              jag sätta fokus på barnen, vilket de två tidigare talarna också
              gjort. Det är oerhört viktigt eftersom barnen är vår framtid.
            </seg>
          </u>
          <u>
            <seg>
              Ska ett barn utsättas för reklam? Nej, det tycker jag inte. Barn
              ska inte behöva utsättas för reklam i sin vardag. Det bör barnen
              vara befriade från. 2008 års marknadsföringslag förbjuder direkta
              köpuppmaningar som riktar sig till barn, men det räcker inte.
              Regelverket måste förstärkas, anser Vänsterpartiet. Visst har
              Konsumentverket och Konsumentombudsmannen ett tillsynsansvar för
              att bestämmelserna verkligen efterlevs, men det räcker inte heller,
              tycker vi. Det måste förstärkas.
            </seg>
          </u>
          <u>
            <seg>
              Vänsterpartiet menar att barn i sin vardag inte ska behöva utsättas
              för någon typ av reklam. Reklamen kan många gånger vara skadlig,
              vilket vi aldrig tänker på. Den kan ge dålig självkänsla eftersom
              du faktiskt inte kan få allt, trots att reklamen riktar sig till
              just dig på ett sätt som får dig att tro att du kan få det. Får
              du det blir du enligt reklamen en mer populär person, du blir
              mer aktiv, får mer glädje i ditt liv, blir rikare och så vidare.
              Det är en skrämmande marknadsföring till barn och unga just när
              de börjar forma sina liv. I det skedet av livet ska de inte behöva
              göra det via reklam.
            </seg>
          </u>
          <u>
            <seg>
              Många är de företag, herr talman, som rent ut sagt är vidriga
              i sin marknadsföring till barn och unga. De lockar med än det
              ena än det andra köpet. Köper du en sak så får du något annat
              gratis. Självklart är det lockande. Barn sätter ju inte dessa
              försäljningsknep i ett sammanhang utan tror att det är kanonbra
              att de får något på köpet. De förstår definitivt inte att det
              är ett försäljningsknep som bara gör företaget rikare. Att företag
              inte ger bort något utan att vinna på det kan många gånger vara
              svårt för barn att förstå.
            </seg>
          </u>
          <u>
            <seg>
              Det är naturligtvis inte bara barn som råkar ut för dessa lockelseknep,
              men skillnaden är att barn inte kan besluta över sina egna liv.
              De är alltid beroende av vettiga vuxna. Barn förstår naturligtvis
              inte, av den ena eller andra orsaken, varför just de inte kan
              få en viss pryl.
            </seg>
          </u>
          <u>
            <seg>
              Att återigen, vill jag säga behöva stå i talarstolen och stå
              upp för barns rättighet att slippa reklam är inte bara bedrövligt
              utan också sorgligt, herr talman. Att vi i denna kammare inte
              kan enas om att tillsammans på bästa möjliga sätt starkt agera
              för att barn inte ska drabbas av reklam som är direkt riktad till
              dem är, som sagt, bedrövligt.
            </seg>
          </u>
          <u>
            <seg>
              När det gäller vad barn och ungdomar ska äta, hur ser det ut
              där? Jo, många gånger förs en totalt motbjudande marknadsföring
              av exempelvis snabbmat, godis och läsk. Inget av det är speciellt
              sunt vare sig för kroppen eller för tankeverksamheten. Är det
              okej att locka med en leksak eller annat pyssel? Nej, det anser
              jag inte. Är det okej att hamburgerkedjan i sin reklam lockar
              med att man vid köp av en barnmeny får en leksak som i sin tur
              ska bilda en grupp eller en familj? Nej, jag anser inte att det
              är okej. Är det okej att många barns fysiska och även psykiska
              hälsa inte utvecklas positivt? Nej, det är naturligtvis inte okej.
            </seg>
          </u>
          <u>
            <seg>
              Ni inom Alliansen anser dock inte, såsom Vänsterpartiet, att
              regelverket om reklam riktad till barn behöver förstärkas. Ni
              anser att det vi har i dag är fullt tillräckligt. Men om ni ser
              er omkring i samhället i medierna, i affärer, i tv, på affischpelare
              på gator och torg borde ni väl inse att det inte är tillräckligt,
              utan regelverket måste förstärkas för barnens skull. Till detta
              säger ni emellertid nej. Det är sorgligt att behöva uppleva det.
            </seg>
          </u>
          <u>
            <seg>
              Tidigare talare har varit inne på leksaker, herr talman, och
              även jag vill ta upp det eftersom det är oerhört viktigt. Många
              i detta samhälle tror att leksaker är helt giftfria. De känner
              inte till vad de innehåller. Inte skulle väl jag eller någon annan
              förälder köpa farliga leksaker till våra egna eller andras barn,
              leksaker som skulle kunna utsätta barnet för allvarlig sjukdom
              eller skada? Det är svårt att tänka sig att mor- eller farföräldrar,
              eller andra personer i barnets närhet, skulle köpa leksaker till
              barnet om de var märkta med texten Cancerframkallande ämnen förekommer
              bara i liten omfattning i denna leksak. Skulle vi köpa den? Nej,
              naturligtvis inte. Men det är så det är. Leksaker innehåller sådana
              ämnen.
            </seg>
          </u>
          <u>
            <seg>
              Vänsterpartiet har länge försökt få till stånd en hårdare lagstiftning
              när det gäller leksaker och leksakers säkerhet. I rapporten Leksaker
              är inte att leka med , som Vänsterpartiet gav ut år 2008, finns
              förslag om totaltförbud mot skadliga ämnen i leksaker. Vänsterpartiet
              tog fram rapporten i samband med att EU presenterade ett direktiv
              på området.
            </seg>
          </u>
          <u>
            <seg>
              Direktivet innebär att medlemsstaterna inte får fatta beslut
              om hårdare lagstiftning än vad direktivet säger. För att vara
              tydlig och tala klartext innebär det att EU sätter den så kallade
              fria rörligheten för varor före barns säkerhet. Att det är viktigare
              att leksaker kan säljas runt om i EU utan kontroll än att sätta
              barnens hälsa i fokus är sorgligt.
            </seg>
          </u>
          <u>
            <seg>
              Nu när direktivet är antaget tror kanske många att loppet är
              kört, men det är det inte. Vi kan förändra. Nu om någonsin är
              det dags för konsumentmakt. När det inte finns lagliga krav på
              att vi ska upphöra med skadliga leksaker då kan du och jag, herr
              talman, ställa krav. Vi kan kräva märkning och vägra att köpa
              leksaker som inte uppfyller de krav som vi tycker är rimliga.
            </seg>
          </u>
          <u>
            <seg>
              Tillsammans kan vi också ställa krav på regeringen att den ska
              göra allt, och jag menar verkligen allt, både när det gäller den
              svenska lagstiftningen och i det internationella arbetet, genom
              att vid varje tillfälle som ges lyfta upp frågan om barns bästa,
              barns säkerhet och barns framtida hälsa. Det är inte okej att
              låta leksaksindustrins krav på vinst gå före barns säkerhet. Tillverkares,
              leverantörers och importörers vinstintressen får aldrig vara viktigare
              än barnens hälsa.
            </seg>
          </u>
          <u>
            <seg>
              Det är sorgligt att allianspartierna och även Socialdemokraterna
              valt att inte stödja Vänsterpartiets förslag att bli tuffare och
              gå hårdare fram när det gäller krav på leksaksindustrin.
            </seg>
          </u>
          <note>
            Herr talman! Avslutningsvis yrkar jag bifall till reservation
            11.
          </note>
          <note type="speaker">
            Anf. 5 MAGDALENA ANDERSSON (M):
          </note>
          <u>
            <seg>
              Herr talman! Sällan har väl en fråga väckt så stort engagemang
              som den om bluffakturor. En räkning dimper ned utan att någon
              tidigare kontakt tagits över huvud taget, en försäljare ringer
              upp och påstår att det finns ett avtal och att det nu är dags
              att betala, eller så kommer en faktura som egentligen bara är
              ett erbjudande om man läser det finstilta.
            </seg>
          </u>
          <u>
            <seg>
              Många är utsatta. Somliga har kraft och ork och invänder mot
              fakturaskojarna, precis som man ska. Andra varken vågar eller
              orkar det. Man är rädd att hamna i kronofogdens register och betalar
              hellre än riskerar att bli bedömd som icke kreditvärdig. Så ska
              det förstås inte vara. Blufföretagare och bedragare ska sättas
              dit, och hederliga företagare ska kunna driva sina företag.
            </seg>
          </u>
          <u>
            <seg>
              Här i riksdagen berör frågan flera utskott. Finansutskottet,
              till exempel, hanterar frågor om kreditupplysning, justitieutskottet
              hanterar de rent polisiära frågorna och bedrägerilagstiftningen
              och vi från civilutskottet hanterar den rent civilrättsliga lagstiftningen.
              Frågan är komplex och berör många områden. Samtidigt har justitieministern
              markerat att hon ser mycket allvarligt på dessa brott, senast
              nu under veckan i samband med det så kallade Helsingborgsmålet.
            </seg>
          </u>
          <u>
            <seg>
              Under lång tid, herr talman, har alliansföreträdare från både
              regeringen och riksdagen haft täta kontakter med många olika företrädare
              från berörda branschorganisationer om bluffakturefrågan. Jag kan
              konstatera att den linje som alliansregeringen driver har en bred
              förankring hos majoriteten av de inblandade parterna.
            </seg>
          </u>
          <u>
            <seg>
              Det borde dessutom reservanterna i frågan, både socialdemokrater
              och sverigedemokrater, veta. Hela utskottet har till exempel fått
              ett brev från Näringslivets delegation för marknadsrätt, NDM,
              som beskriver konsekvenserna av om det skulle införas krav på
              skriftliga avtal. Låt mig återge ett par meningar ur deras brev.
            </seg>
          </u>
          <u>
            <seg>
              Att införa krav på skriftliga avtal eller ångervecka vid distansförsäljning
              kan vid första anblicken verka attraktivt, men sådana förändringar
              skulle på ett menligt sätt försvåra och fördyra. NDM vill uppmana
              Sveriges riksdag att som lagstiftare tillse att de medel som redan
              i dag finns för brottsbekämpning inom detta område i stället utnyttjas
              till fullo.
            </seg>
          </u>
          <u>
            <seg>
              NDM har 23 näringslivsorganisationer som medlemmar. Har Socialdemokraterna
              och Sverigedemokraterna över huvud taget läst brevet eller lyssnat
              på dem?
            </seg>
          </u>
          <u>
            <seg>
              Herr talman! Det finns en stor risk i den iver som somliga har
              att visa potens och handlingskraft och därmed att man verkligen
              är villig att ta tag i detta stora och svåra problem. Därmed är
              man också beredd att driva krav på alltifrån ångervecka för små
              företag till krav på skriftlig bekräftelse vid telefon- och distansköp.
              Det är förslag som lite så där uppkastat i luften och inte genomanalyserade
              vid första anblicken kan tyckas vara verkningsfulla.
            </seg>
          </u>
          <u>
            <seg>
              Men frågorna måste ändå ställas: Är detta åtgärder som underlättar
              eller försvårar för de företag vi vill värna? Blir det lättare
              eller svårare att vara en hederlig företagare med sådana förslag?
              Den återkommande frågan blir om bluffakturor skulle försvinna
              om de blir ännu mer olagliga än de redan är i dag.
            </seg>
          </u>
          <u>
            <seg>
              I stort sett alla branschföreträdare har pekat på att det i dagens
              snabbrörliga företagsliv ofta sker affärstransaktioner. Leverantörer
              är beroende av underleverantörer som i sin tur är beroende av
              olika kringtjänster.
            </seg>
          </u>
          <u>
            <seg>
              Om man i varje steg, eller i vart fall ett par av dem, skulle
              bli tvungen att förhålla sig till att ett avtal inte blir slutgiltigt
              förrän efter det att en ångerperiod löpt ut eller en skriftlig
              bekräftelse inkommit, skulle förstås effektiviteten i näringslivet
              minska snabbt precis som vi har fått reda på. Vad händer i slutändan?
              Jo, det blir försämrad lönsamhet och förlorade jobb. Det vill
              inte jag och Moderaterna medverka till. Sex av riksdagens partier
              har precis samma uppfattning i frågan.
            </seg>
          </u>
          <u>
            <seg>
              Alliansregeringens politik mot bluffakturor är i stället mycket
              tydligt inriktad på att genom ett stärkt och mer fokuserat rättsväsen
              göra livet så surt som det bara går att göra för de kriminella
              människor som valt att ge sig på Sveriges småföretagare.
            </seg>
          </u>
          <u>
            <seg>
              Före sommaren 2012 kommer justitieministern att lägga fram ett
              förslag om skärpning av bedrägerilagstiftningen. Samtidigt arbetar
              Rikspolisstyrelsen med att ta fram en skarp strategi mot bedrägerier.
              Där överväger man att skapa en nationell samordning mot bluffakturor.
              Detta är det enskilda förslag, nationell samordning mot bluffakturor,
              som näst intill samtliga inblandade parter har efterfrågat.
            </seg>
          </u>
          <u>
            <seg>
              Inom Regeringskansliet pågår dessutom ett arbete med att sammanställa
              ett informationsmaterial för att samla ihop kunskap om vilka regler
              som gäller och hur man som drabbad kan göra för att ta till vara
              sina rättigheter. Många småföretagare har vittnat om svårigheterna
              som finns med att inte riktigt veta vilka rättigheter man har
              och vart man ska vända sig. Det vill vi nu hjälpa dem med.
            </seg>
          </u>
          <u>
            <seg>
              Alliansregeringen arbetar målmedvetet, fokuserat och långsiktigt
              för att svenskt företagande ska få de allra bästa förutsättningarna.
              Organiserad brottslighet, kriminella nätverk och fakturaskojare
              ska bekämpas. Men hederliga företagare ska inte låsas in i krångligare
              regelverk som försvårar i stället för att underlätta att driva
              företag.
            </seg>
          </u>
          <u>
            <seg>
              Herr talman! Slutligen vill jag säga några ord om reservationen
              om leksakers säkerhet. Det är en fråga om ett fullharmoniseringsdirektiv
              inom EU som några talare tidigare har tagit upp. Direktivet har
              betytt högre säkerhetskrav och ökat ansvar på både tillverkare,
              importör och distributör. Det beslutades förra året.
            </seg>
          </u>
          <u>
            <seg>
              Fullharmonisering innebär, precis som har sagts tidigare, att
              EU:s stater inte får besluta om fler begränsningar än direktivet
              säger. Säkerhetsnivån får inte höjas inte heller sänkas. Vi ska
              hålla oss inom de ramar som finns. Detta tar inte reservanterna
              i frågan hänsyn till utan vill att Sverige i EU-arbetet ska kräva
              ännu fler åtgärder.
            </seg>
          </u>
          <u>
            <seg>
              Herr talman! Jag tycker att det är svårt att finna trovärdighet
              hos ett par av reservantpartierna. Det är partier som själva tar
              avstånd från EU-samarbetet och det arbete för barns säkerhet och
              hälsa som görs inom samarbetet. De vill nu att EU ska göra ännu
              mer. Det är fråga om partier som vill lämna själva gemenskapen.
              Det, herr talman, är inte politiskt hederligt att säga nej till
              samarbete i ena sekunden för att i nästa sekund kräva att den
              organisation man vill lämna ska fatta ännu fler överstatliga beslut.
              Det går inte ihop. Inkonsekvens är bara förnamnet.
            </seg>
          </u>
          <note>
            Herr talman! Med detta yrkar jag bifall till utskottets förslag
            och avslag på samtliga reservationer.
          </note>
          <note type="speaker">
            Anf. 6 YILMAZ KERIMO (S) replik:
          </note>
          <u>
            <seg>
              Herr talman! Vi är överens med Magdalena Andersson om att frågan
              om bluffakturor är viktig och allvarlig, och det brister i många
              avseenden. De omsätter 1,2 miljarder per år, och det finns luckor
              i lagstiftningen som gör det möjligt för oseriösa företagare att
              skicka bluffakturor och tjäna pengar på dem.
            </seg>
          </u>
          <u>
            <seg>
              Ni är ändå inte beredda att göra något åt frågan. Ni nöjer er
              med det som finns, polisiära åtgärder och annat arbete som görs.
              Det är bra. Det som görs nu är bra men räcker inte.
            </seg>
          </u>
          <u>
            <seg>
              Varför är ni inte beredda att se över möjligheten att eventuellt
              ha en ångervecka eller ångerrätt även för småföretagare? Som jag
              sade tidigare i mitt anförande är de rädda att hamna i register.
              Då får de inte kredit. Det blir värre och värre för dem, och sedan
              betalar de. De som tjänar på detta är de oseriösa företagarna.
              Varför är ni inte beredda att se över helheten genom att tillsätta
              en utredning för att se över bristerna?
            </seg>
          </u>
          <note type="speaker">
            Anf. 7 MAGDALENA ANDERSSON (M) replik:
          </note>
          <u>
            <seg>
              Herr talman! Jo, jag tror att vi är överens om problemet. Sedan
              är frågan hur vi botar den sjukdom vi ser.
            </seg>
          </u>
          <u>
            <seg>
              Yilmaz Kerimo berättade i sitt första anförande noggrant om vad
              representanten för Svensk Handel hade sagt om den stora utbredningen
              av bluffakturor. Om man från Socialdemokraternas sida lyssnar
              noga på Svensk Handel i den frågan, varför fortsätter man inte
              och lyssnar på vad de säger i nästa fråga, till exempel vad som
              ska göras?
            </seg>
          </u>
          <u>
            <seg>
              Jag kan läsa upp vad man sade från Svensk Handels sida under
              den hearing vi hade i utskottet. De hade tre förslag på åtgärder.
              Det viktigaste var: Lagför de kriminella. Säkerställ att polis
              och åklagare utreder brotten. Tillsätt en aktionsgrupp som består
              av representanter för de inblandade, det vill säga ekobrott, åklagare,
              skattebrott och andra.
            </seg>
          </u>
          <u>
            <seg>
              Svensk Handel vill inte ha någon ångerrätt. De vill se till att
              man gör en nationell samling, att man utreder brotten ordentligt
              och att man jobbar tillsammans systematiskt för att komma åt detta.
              Det ställer vi upp på.
            </seg>
          </u>
          <u>
            <seg>
              Min fråga är: Varför gör inte Socialdemokraterna det? Varför
              lyssnar man inte på Näringslivets delegation för marknadsrätt?
              De har skrivit ett brev till hela utskottet, med 23 olika näringslivsorganisationer
              som vädjar till oss: Gör inte detta!
            </seg>
          </u>
          <note type="speaker">
            Anf. 8 YILMAZ KERIMO (S) replik:
          </note>
          <u>
            <seg>
              Herr talman! Som jag sade är det bra att vissa åtgärder har vidtagits,
              och de kanske kan göra det något bättre. Men det har visat sig
              att det inte räcker. Polisiära åtgärder och åtgärder från åklagares
              företrädare är bra så ska det också vara när det har gått så långt.
              Men problemet är att varken polis eller åklagare har resurserna
              för att utreda detta.
            </seg>
          </u>
          <u>
            <seg>
              Det tar tid och ork för en småföretagare att göra en polisanmälan
              och allt jobb med det, och det kostar. De är rädda. Då betalar
              de hellre.
            </seg>
          </u>
          <u>
            <seg>
              Jag har träffat ordföranden i Sveriges Callcenterförening, som
              har jättemånga medlemmar. De har frivillig ångerrätt för sina
              medlemmar. De tycker att det är bra, och det skadar inte affärerna.
              Seriösa företagare drabbas inte. Men de icke seriösa drabbas när
              man har ångervecka och kan skicka tillbaka varorna. För dem som
              är seriösa ska det fungera.
            </seg>
          </u>
          <u>
            <seg>
              Vi vill att man ska tillsätta en utredning för att se över dessa
              brister, och det kan vara ett komplement till det som finns redan
              nu.
            </seg>
          </u>
          <u>
            <seg>
              Det är jätteviktigt att oseriösa företagare som tjänar 1,2 miljarder
              på detta stoppas. Det räcker inte med det som finns redan nu,
              utan något mer måste göras. Därför behöver vi en utredning för
              att se vilka åtgärder vi kan vidta.
            </seg>
          </u>
          <note type="speaker">
            Anf. 9 MAGDALENA ANDERSSON (M) replik:
          </note>
          <u>
            <seg>
              Herr talman! Sedan ett par år tillbaka finns det nya regler för
              Kronofogdemyndighetens register. Det innebär att myndigheten ska
              ta bort uppgifter som är missvisande. Det gäller också bluffakturor,
              som då inte är tillgängliga för kreditupplysningsföretag och kreditgivare.
            </seg>
          </u>
          <u>
            <seg>
              Dessutom har kreditupplysningsbranschen enats om att vid kreditupplysningar
              ta bort alla uppgifter från bolag som finns på Svensk Handels
              svarta lista. Det bestämdes i novemberdecember 2011.
            </seg>
          </u>
          <u>
            <seg>
              Justitieministern kommer att se över bedrägerilagstiftningen.
              Det ska bli en samlad nationell samverkan, och det kommer skarpa
              förslag från Rikspolisstyrelsen om att vidta åtgärder riktade
              mot bluffaktureföretagare.
            </seg>
          </u>
          <u>
            <seg>
              Det är väldigt mycket som är på gång. Ska vi i det läget säga
              att vi vill införa en ångerrätt så att ett företag kan ångra någonting
              som man själv säger att man inte har ingått? Berätta för oss alla
              här: Hur ska man ångra ett avtal som inte har ingåtts? Om man
              inte känns vid att man har ingått ett avtal, hur ska man då kunna
              hävda att man ångrar detta? Eller om man som alternativ säger
              att man tydligen hade gått med på ett avtal, kan man då hävda
              ångerrätt?
            </seg>
          </u>
          <u>
            <seg>
              Smarta bedragare anpassar sig efter en sådan lagstiftning. Om
              ångerrätten skulle vara 10 dagar ringer de efter 14 dagar och
              säger: Nu är det dags att betala, eftersom du inte har ångrat
              dig inom den tid du hade ångerrätt.
            </seg>
          </u>
          <u>
            <seg>
              Mitt förslag, Alliansens förslag och sex partiers förslag här
              i riksdagen är att vi ska värna de skarpa förslag till lösningar
              som nu finns. Var rädd om den företagsamhet vi har. Krångla inte
              till regelverket så att det blir värre.
            </seg>
          </u>
          <note type="speaker">
            Anf. 10 JAN LINDHOLM (MP) replik:
          </note>
          <u>
            <seg>
              Herr talman! Jag känner inte alla företrädare för allianspartierna
              lika väl som jag tror att jag känner Magdalena Andersson. Jag
              tror ändå att jag kan utgå från att alla företrädare för allianspartierna
              här månar om nästa generation. Jag är ganska övertygad om att
              ni allesammans tycker att vi ska göra vad vi kan för att barnen
              ska fredas från obehag av olika slag, till exempel de kemikalier
              som jag pratade om i mitt anförande.
            </seg>
          </u>
          <u>
            <seg>
              Jag menar inte att den lagstiftning som har genomförts skulle
              vara negativ på något sätt. Det innebar naturligtvis, som Magdalena
              Andersson påpekade, att man hamnade på en högre nivå när det gäller
              kraven på produkter. Och det är bra.
            </seg>
          </u>
          <u>
            <seg>
              Men tyvärr är det fortfarande så att mycket små mängder en miljondel
              av en miljarddel räcker för vissa kemikalier. Det är så små mängder
              att de är praktiskt taget omöjliga att detektera om de skadar.
              CMR-ämnena, som jag nämnde, särskilt de reproduktionsskadande,
              är väldigt allvarliga.
            </seg>
          </u>
          <u>
            <seg>
              Om vi nu vill jag utgår från att vi vill, även allianspartierna
              att det ska bli bättre måste vi bli smartare som land. Många röstade
              för att vi skulle gå med i EU för att kunna påverka EU. Det var
              lite så man tänkte. Då förstår inte jag riktigt varför ni är så
              rädda för att spela spelet mellan riksdag och regering på ett
              smart sätt. Varför kan ni inte ställa upp på att vi här i riksdagen
              ställer krav så att regeringen, era kompisar, när de är nere och
              förhandlar på regeringsnivå kan tala om att de har en jobbig riksdag
              bakom sig? Varför ska vi lägga oss platt här? Vi måste ju se hela
              strukturen. Ska vi komma någonstans måste arbetet innebära att
              vi här är en press på regeringen.
            </seg>
          </u>
          <note type="speaker">
            Anf. 11 MAGDALENA ANDERSSON (M) replik:
          </note>
          <u>
            <seg>
              Herr talman! Jag tror att Jan Lindholm har alldeles rätt i detta.
              Det finns nog inte något parti eller någon ledamot av Sveriges
              riksdag som inte vill våra barns bästa.
            </seg>
          </u>
          <u>
            <seg>
              I det här sammanhanget vill jag säga att jag gärna skulle gå
              i armkrok med Marianne Berg och kräva att vi använder konsumentmakt
              när det gäller att välja produkter som vi köper, och verkligen
              tala om att vi kräver produkter på våra hyllor som vi tror på.
            </seg>
          </u>
          <u>
            <seg>
              Men här gäller det också att vara lite realistisk. Jag har förståelse
              för Jan Lindholm som står bakom den här reservationen, för hans
              parti har ändå sagt att de accepterar att Sverige är med i EU
              och tycker att vi kan påverka där. Det finns två partier som säger
              att vi ska lämna den här gemenskapen för att de tycker att det
              inte är bra att vara där men som ändå menar att riksdagen ska
              kräva att EU ska göra ännu mer och fatta ännu mer beslut. Det
              tycker jag är väldigt inkonsekvent.
            </seg>
          </u>
          <u>
            <seg>
              När vi behandlade ärendet om leksaker och säkerhet för ett år
              sedan markerade utskottet i texten att vi förutsatte att konsumentministern
              i de samtal hon har när hon är i EU också tar upp frågorna om
              leksaker, kemikalier och säkerhet. Det har utskottet gemensamt
              ställt sig bakom, och jag står fortfarande fast vid det. Jag tycker
              att det var en väldigt bra ordning att utskottet gjorde den markeringen.
            </seg>
          </u>
          <note type="speaker">
            Anf. 12 JAN LINDHOLM (MP) replik:
          </note>
          <u>
            <seg>
              Herr talman! Sedan vi tog den här lagstiftningen och implementerade
              den har det tillkommit kanske 250 nya produkter i handeln och
              kanske 6 miljoner nya kemiska substanser, som ofta finns med fast
              i extremt små mängder. Verkligheten förändras hela tiden, och
              då känns det så svårt att vi inte ska orka arbeta för att flytta
              fram positionerna. Vi vet i dag mycket mer än vad vi visste för
              ett år sedan. Kunskaperna när det gäller kemikaliers farlighet
              för vår hälsa, vår fortplantning, vår framtid, kommande generationer
              och sjukdomar växer hela tiden.
            </seg>
          </u>
          <u>
            <seg>
              Jag tycker att det är en lite märklig argumentation som Magdalena
              Andersson använder sig av. Att vissa partier som står bakom reservationen
              inte är intresserade av att Sverige ska vara ett medlemsland i
              EU har väl inte med saken att göra? Och det har väl åtminstone
              inte med Magdalena Anderssons eget partis arbete att göra?
            </seg>
          </u>
          <u>
            <seg>
              Jag tycker att ni från regeringspartiernas sida borde kunna arbeta
              för att få till stånd förändringar. Varför ska vi lägga oss platt
              och säga att nivån räcker?
            </seg>
          </u>
          <u>
            <seg>
              Att ni vill avslå de här försöken att flytta fram positionerna
              och inte ställer er bakom de motionsförslag som finns åtminstone
              något av yrkandena, för det finns ju fyra olika yrkanden med lite
              olika nivå tycker jag visar att man kan vara tveksam till huruvida
              ni verkligen vill gå vidare när det gäller att nå ett mål med
              en nolltolerans beträffande åtminstone CMR-ämnen.
            </seg>
          </u>
          <u>
            <seg>
              Är det så att ni faktiskt, verkligen vill? Det skulle jag vilja
              fråga.
            </seg>
          </u>
          <note type="speaker">
            Anf. 13 MAGDALENA ANDERSSON (M) replik:
          </note>
          <u>
            <seg>
              Herr talman! Jan Lindholm vet ju, precis som övriga här inne
              i salen, vad ett fullharmoniseringsdirektiv är. Det betyder att
              man får anpassa sig efter det. Det är inga skärpningar och inga
              sänkningar. Det är precis så det är. Man kan tycka vad man vill,
              men så är det.
            </seg>
          </u>
          <u>
            <seg>
              Vi är alla besjälade av att våra barn inte ska utsättas för gifter.
              Det är oerhört viktigt. Därför hade utskottet för ett år sedan
              meningen där man skickade med budskapet att man förutsatte att
              konsumentministern i de sammanhang i EU där hon finns med och
              representerar vårt land driver frågan hårt också fortsättningsvis.
            </seg>
          </u>
          <u>
            <seg>
              Det tror jag mycket väl visar vilken vilja vi har.
            </seg>
          </u>
          <u>
            <seg>
              Sedan handlar det inte bara om leksaker när det gäller vad våra
              barn är utsatta för. Visst leker barn med leksaker. Men jag har
              haft barn, och jag har barnbarn. Det roligaste de hade var att
              gå i plastskåpet hemma i köket, med alla byttor, som inte alls
              är leksaker, eller min verktygslåda, att få öppna den och sortera
              hammare, skruv och annat.
            </seg>
          </u>
          <u>
            <seg>
              Kemikalier finns på många andra ställen inte bara i leksaker.
              Det är viktigt att gå vidare så att vi får en så giftfri värld
              som möjligt, inte bara på ett enda område.
            </seg>
          </u>
          <note type="speaker">
            Anf. 14 CARINA HERRSTEDT (SD) replik:
          </note>
          <u>
            <seg>
              Herr talman! Magdalena Andersson står här i talarstolen och ger
              sken av att Sverigedemokraterna skulle vilja införa krav på skriftligt
              godkännande av avtal. Magdalena står också i talarstolen och insinuerar
              att vi inte skulle ha läst skrivelsen angående att införa skriftlig
              bekräftelse.
            </seg>
          </u>
          <u>
            <seg>
              Jag skulle därför vilja fråga om Magdalena Andersson själv har
              läst min reservation eller motion. Jag har nämligen inte ställt
              mig bakom detta.
            </seg>
          </u>
          <u>
            <seg>
              Min motion och reservation handlar om 14 dagars ångerrätt. Där
              skulle jag också vilja fråga: Om Magdalena Andersson är så emot
              ångerrätt, menar då Magdalena att branschens initiativ om en veckas
              ångerrätt också är felaktigt?
            </seg>
          </u>
          <u>
            <seg>
              Jag vill påtala att jag tycker att lagen om leksakers säkerhet
              är bra. Jag struntar inte i att det är ett fullharmoniseringsdirektiv.
              Jag säger däremot att om det finns en möjlighet att få till stånd
              en skärpning genom att motivera detta ur ett miljöhänsynsperspektiv,
              då tycker jag också att vi ska använda den möjligheten.
            </seg>
          </u>
          <u>
            <seg>
              Enligt Magdalena borde vi inte ha rätt att uttala oss i frågor
              eftersom vi är emot EU. Ska jag då inte kunna ha synpunkter på
              de förslag som beslutas där, bara därför att jag är emot EU? Ska
              jag till exempel inte kunna ha synpunkter på restaurangmoms bara
              därför att jag är emot det?
            </seg>
          </u>
          <u>
            <seg>
              Jag tycker att man har rätt till sina åsikter, oavsett om man
              är för eller emot ett förslag.
            </seg>
          </u>
          <u>
            <seg>
              Jag utgår från att Magdalena i någon mening kanske är emot att
              Sverigedemokraterna sitter i riksdagen. Skulle det innebära att
              Magdalena inte ska ha synpunkter på vår politik?
            </seg>
          </u>
          <u>
            <seg>
              Jag tror att vi hamnar lite snett då, måste jag säga, och då
              finns det kanske inte någon större mening med att vi har något
              här i kammaren.
            </seg>
          </u>
          <note type="speaker">
            Anf. 15 MAGDALENA ANDERSSON (M) replik:
          </note>
          <u>
            <seg>
              Herr talman! I mitt anförande tog jag upp att Näringslivets delegation
              för marknadsrätt har skrivit till oss i riksdagen och också vilka
              synpunkter de hade och vad de bad oss om.
            </seg>
          </u>
          <u>
            <seg>
              När den som hävdar att man lyssnar på organisationerna och har
              satt sig in i områdena också säger Vi vill göra det branschen
              ber oss om tycker jag att det är lite konstigt, när man får ett
              så klart budskap, att man inte är lyhörd för det. Det var det
              jag försökte säga när det gällde just det brevet.
            </seg>
          </u>
          <u>
            <seg>
              Herr talman! Jag har i min hand en utskrift från Sverigedemokraternas
              hemsida. Där kräver man ett omedelbart utträde ur Europeiska unionen.
              Man vill alltså inte vara med i EU. Det accepterar och respekterar
              jag. Alla tycker ju olika självklart ska man kunna göra det.
            </seg>
          </u>
          <u>
            <seg>
              Men jag tycker att det är ganska konstigt att man i samma andetag
              som man gör det i reservationen om leksakers säkerhet kräver att
              riksdagen ska kräva att EU ska göra ännu mer, att EU ska gå in
              och vara ännu mer överstatligt och bestämma mer över det land
              som man lever i.
            </seg>
          </u>
          <u>
            <seg>
              Det är inkonsekvent, och det är inte så konstigt att man reagerar
              över det, herr talman.
            </seg>
          </u>
          <note type="speaker">
            Anf. 16 CARINA HERRSTEDT (SD) replik:
          </note>
          <u>
            <seg>
              Herr talman! Om jag tolkar Magdalena rätt ska man egentligen
              få lov att ha synpunkter bara på förslag som man är för. Låt oss
              ta restaurangmomsen som exempel. Om jag absolut inte vill ha restaurangmoms,
              ska jag då inte kunna ha åsikter och synpunkter på hur den utformas,
              om den väl ska bli av? Ska jag inte kunna ha synpunkter på hur
              EU arbetar och ha synpunkter på förslag bara därför att jag är
              emot EU?
            </seg>
          </u>
          <u>
            <seg>
              Det handlar om våra barns säkerhet. Hade vi inte varit med i
              EU hade jag likväl stått och kämpat för att det skulle vara giftfria
              leksaker. Då tycker jag att jag har rätt och kan förbehålla mig
              att ha den åsikten även om vi är med i EU.
            </seg>
          </u>
          <u>
            <seg>
              Jag vidhåller fortfarande min ståndpunkt att man måste få lov
              att ha åsikter om sådant som man är emot. Det är trots allt därför
              vi står här. Vi lyfter inte bara fram saker vi är för utan diskuterar
              också saker som vi är emot.
            </seg>
          </u>
          <u>
            <seg>
              Menar Magdalena verkligen att vi får ha synpunkter på ett förslags
              utformning bara om vi är för förslaget som sådant?
            </seg>
          </u>
          <note type="speaker">
            Anf. 17 MAGDALENA ANDERSSON (M) replik:
          </note>
          <u>
            <seg>
              Herr talman! Finessen med att vi sitter här i riksdagen är att
              vi alla tycker olika. Det är själva essensen i demokratin. Det
              är självklart att det är det vi ska göra här i denna sal och även
              utanför.
            </seg>
          </u>
          <u>
            <seg>
              Men vi har också rätten att kritisera varandra när vi upplever
              att någon intar en ställning som vi inte riktigt förstår eller
              delar, och det är det jag har gjort. Jag har svårt att förstå
              att den som vill lämna EU tycker att EU ska göra ännu mer. Svårare
              än så är det inte.
            </seg>
          </u>
          <u>
            <seg>
              Jag skulle vilja återgå till frågan om ångerrätt för företagare.
              Carina Herrstedt och Sverigedemokraterna har inte förklarat för
              oss hur man gör när man ångrar ett avtal som man inte har ingått.
              Hur gör man när man ångrar något som man inte har ingått? Det
              är första frågan.
            </seg>
          </u>
          <u>
            <seg>
              Om man säger: Okej, för att komma undan detta medger jag att
              jag har ingått ett avtal. Vi har en ångerrätt på 14 dagar. Om
              bedragaren, bluffaktureföretaget, ringer om tre veckor och säger
              Nu har ångerrätten gått ut, vad händer då? Vem är hjälpt av detta,
              när det finns bedragare som inte vill göra anat än illa?
            </seg>
          </u>
          <u>
            <seg>
              Det är bättre att vi ger polis och åklagare i ekobrott de verktyg
              som de behöver för att sätta dit de fakturaskojare som finns än
              att försvåra för sådana som vill göra hederliga och bra jobb.
            </seg>
          </u>
          <note type="speaker">
            Anf. 18 MARIANNE BERG (V) replik:
          </note>
          <u>
            <seg>
              Herr talman! Det är inte första gången jag hör att Vänsterpartiet
              vill lämna EU. Men vi lever i en demokrati, mina vänner. Det finns
              människor här i landet som har röstat för att just Vänsterpartiet
              ska befinna sig i EU-parlamentet. Därför sitter vi där.
            </seg>
          </u>
          <u>
            <seg>
              Jag har hört många av Magdalena Anderssons kamrater i Moderata
              samlingspartiet säga att man inte tycker om landstingen och vill
              skrota dem. Då undrar jag: Varför sitter ni där, då? Det kan ju
              gå på ett ut.
            </seg>
          </u>
          <u>
            <seg>
              Detta om leksaker och säkerhet är ett fullharmoniseringsdirektiv
              som vi inte kan tillrättalägga, men det gäller bara någon del.
              Det gäller själva ytterhöljet av leksaken. Förbudet gäller bara
              de delar som är tillgängliga inte de som finns inuti. Det är ju
              förkastligt. Det innebär att tungmetaller och kemikalier som till
              exempel kan orsaka cancer hos barn kommer att vara tillåtna i
              de delar som barn inte sägs kunna komma åt. Det är ganska horribelt.
            </seg>
          </u>
          <u>
            <seg>
              Leksaker slits ju. De blir gamla och kan gå sönder. Vi vet också
              att barn upptäcker sin värld via leksaker. De stoppar mycket i
              munnen och suger, dreglar och har sig. Det är sött, men det är
              riskfyllt. De kan få i sig de här ämnena. Jag undrar: Hur kan
              man acceptera ett sådant direktiv som inte innefattar helheten?
              Det handlar inte bara om ytan utan också om det som är inuti.
            </seg>
          </u>
          <note type="speaker">
            Anf. 19 MAGDALENA ANDERSSON (M) replik:
          </note>
          <u>
            <seg>
              Herr talman! Detta fullharmoniseringsdirektiv är antaget av EU.
              Det är alltså inte så mycket att göra åt direktivet över huvud
              taget. Det finns, och det som Marianne Berg inte berättar är att
              det innebar en skärpning i förhållande till den lagstiftning som
              fanns i Sverige tidigare. Det är en skärpning för både importörer,
              distributörer och försäljare när det gäller att hålla ordning
              och reda på detta med leksakerna.
            </seg>
          </u>
          <u>
            <seg>
              I det här sammanhanget borde vi också lyfta fram att vi har fått
              det bättre. Syftet med direktivet var ju också att göra det bättre
              för Europas alla barn.
            </seg>
          </u>
          <u>
            <seg>
              Jag ska också säga att jag gärna går i armkrok när det gäller
              konsumentens makt. Jag tycker att det är viktigt att påverka på
              alla sätt man kan via konsumentorganisationer och annat på samma
              sätt som man gjorde för ganska länge sedan då vi hade klorblekt
              papper. Ni kommer ihåg att vi hade det i hushållspapper, Melittafilter
              och sådant, och det var ren konsumentmakt som såg till att få
              bort detta klorblekta papper.
            </seg>
          </u>
          <u>
            <seg>
              Jag tror på detta sätt att arbeta om man vill komma vidare i
              frågan, precis som jag också tror på det som vi i utskottet skrev
              tidigare om att vi förutsätter att konsumentministern gör sitt
              genom de vidare kontakter hon har i EU.
            </seg>
          </u>
          <note type="speaker">
            Anf. 20 MARIANNE BERG (V) replik:
          </note>
          <u>
            <seg>
              Herr talman! Ja, det är ett fullharmoniseringsdirektiv, vilket
              vill säga att vi inte kan förbättra det. Det är den överstatliga
              delen, och den går inte att ändra.
            </seg>
          </u>
          <u>
            <seg>
              Men när det gäller barnens hälsa och säkerhet kan vi inte bara
              ge upp. Vi måste försöka påverka. Det kan inte bara vara stopp
              här, så att vi aldrig kan påverka mer.
            </seg>
          </u>
          <u>
            <seg>
              Jag tycker att Sverige har en stor och betydande roll för att
              försöka förändra detta. Om allting skulle ha varit status quo
              skulle vi ha stått kvar och stampat sedan jag vet inte när. Något
              måste gå att förändra.
            </seg>
          </u>
          <u>
            <seg>
              Många tror att direktivet gäller hela leksaken, men det gäller
              bara ytterhöljet, och det är det som är så sorgligt. Innanmätet
              är inte med.
            </seg>
          </u>
          <u>
            <seg>
              Det finns över 1 000 CMR-ämnen, bland annat många metaller. Jag
              kan nämna bly, kvicksilver, arsenik och vissa ASO-färgämnen. Bly
              kan finnas i färgen på leksaker, färgkritor och metaller. Det
              kan ge skador på nervsystemet och försämrad inlärningsförmåga.
              Kvicksilver kan finnas i plastleksaker och i olika batterier i
              leksakerna. Det kan ge skador på nervsystemet, hjärt- och kärlsystemet
              och immunförsvaret och så vidare. Listan kan göras lång.
            </seg>
          </u>
          <u>
            <seg>
              Vi kan inte bara sätta oss och säga att direktivet inte går att
              förändra när vi ser vilka stora risker som barnen utsätts för.
              Då måste Sverige verkligen ta rodret och försöka införa nolltolerans
              mot dessa skadliga ämnen. Samtidigt som vi gör det går vi arm
              i arm för konsumentmakt.
            </seg>
          </u>
          <note type="speaker">
            Anf. 21 MAGDALENA ANDERSSON (M) replik:
          </note>
          <u>
            <seg>
              Herr talman! Jag tror att det handlar om att se över hela kemikalieanvändningen,
              precis som man gör inom EU. Det handlar då inte bara om leksaker
              utan också om till exempel de plastbyttor som barnen leker med
              och som vi andra också hanterar dagligdags, och inte bara plastbyttor
              utan precis allting som vi har runt omkring oss.
            </seg>
          </u>
          <u>
            <seg>
              Detta arbete pågår. Det finns ett intensivt arbete inom EU där
              vi gemensamt försöker få ned så mycket som möjligt av användningen
              av de farliga ämnen som vi hanterar dagligdags. Jag tror att vi
              alla är överens om hur viktigt detta är.
            </seg>
          </u>
          <u>
            <seg>
              Det jag reagerar på när det gäller reservationen är den inkonsekvens
              jag talade om tidigare. Här har vi två partier som tycker att
              Sverige inte ska vara med i EU utan lämna det. Man menar att det
              inte är någon idé att vara med, att det inte är bra och att det
              är överstatligt: De bestämmer över vårt land! Det ska vi göra
              själva. Men i nästa andetag säger man precis som Marianne Berg
              att man vill få EU att fatta rätt beslut här. Då är man inkonsekvent.
              Det stämmer inte överens med vad man säger annars. Men det är
              förstås inte alla partier som är konsekventa i allting, och det
              må vara så när det gäller Sverigedemokraterna och Vänsterpartiet,
              i alla fall i den här frågan.
            </seg>
          </u>
          <note type="speaker">
            Anf. 22 JAN ERTSBORN (FP):
          </note>
          <u>
            <seg>
              Herr talman! Låt mig inleda med att yrka bifall till utskottets
              förslag till riksdagsbeslut och avslag på samtliga reservationer.
            </seg>
          </u>
          <u>
            <seg>
              Jag vill inledningsvis också säga att jag instämmer i varje ord
              av Magdalena Anderssons anförande beträffande bluffakturorna.
              Vi har naturligtvis samtalat mycket om detta, så det kan inte
              vara särskilt överraskande. Jag tycker mig också kunna fatta mig
              ganska kort.
            </seg>
          </u>
          <u>
            <seg>
              Jag vill dock ta upp lite beträffande bluffakturorna. Jag tittade
              på varningslistan hos Svensk Handel i dag. Där är faktiskt inte
              mindre än 54 företag upptagna. Det tycker jag är väldigt mycket.
            </seg>
          </u>
          <u>
            <seg>
              Alla vet att om vi inte kan ett telefonnummer som vi önskar ringa
              kan vi slå 118 118. Det finns två företag som heter 118 200 respektive
              118 108. Sedan finns det ett som heter Nummerupplysningen.se och
              ett som heter Elviro Sverige.
            </seg>
          </u>
          <u>
            <seg>
              Jag tar upp detta därför att det så tydligt visar att det är
              kriminellt beteende man sysslar med. Man utnyttjar de befintliga
              företagens namn. Jag vill därför trycka på det som också Magdalena
              Andersson tog upp som det absolut viktigaste, nämligen att polis
              och åklagare nu äntligen tar de här frågorna på rejält allvar.
              Vi är några stycken som har tjatat om detta innan, och vi har
              tyvärr mötts av en passivitet hos många polismyndigheter.
            </seg>
          </u>
          <u>
            <seg>
              Jag tror dock att det som har hänt den här vintern, inte minst
              vår utfrågning i civilutskottet, har hjälpt till så att polismyndigheterna
              nu vet att de ska jobba med de här frågorna. Jag hoppas att vi
              får se ett antal mål utöver det som för tillfället pågår i Helsingborgs
              tingsrätt.
            </seg>
          </u>
          <u>
            <seg>
              Jag tycker att vi ska trycka på detta med polis och åklagare.
              Vi politiker måste fortsätta med det, så att den här frågan inte
              sjunker undan i framför allt Rikspolisstyrelsens medvetande. Jag
              tycker också att det är bra att man ser över bedrägeribrottet,
              men jag tror att lagstiftningen i dag redan täcker mycket av det
              som pågår.
            </seg>
          </u>
          <u>
            <seg>
              Sedan har vi frågan om ångerrätt. Man kan tycka att det ser sympatiskt
              ut. Det ser bra ut för en företagare att kunna ångra ett avtal,
              och man tänker sig att saken därmed skulle vara löst. Men man
              måste naturligtvis se vad en ångerrätt får för effekter för alla
              de avtal som ingås per telefon, telefax eller internet i samhället
              i dag.
            </seg>
          </u>
          <u>
            <seg>
              Det är ganska lätt att snabbt konstatera att det blir så mycket
              problem för många seriösa företagare att det inte kan uppväga
              införandet av en ångerrätt. Det tycker jag är ganska tydligt också
              från företagens egna organisationer. Jag tycker att det är klart
              att man inte ska gå den vägen.
            </seg>
          </u>
          <u>
            <seg>
              Däremot skulle jag vilja trycka lite mer på det som kanske inte
              har varit uppe så mycket i debatten och som formellt sett ligger
              i finansutskottet, nämligen det här med betalningsanmärkningar
              och kreditupplysningslagen.
            </seg>
          </u>
          <u>
            <seg>
              Jag tror för min del att företagare som blir utsatta för sådana
              här bedrägerier eller bedrägeriförsök är allra mest bekymrade
              över att få en betalningsanmärkning. Om man skulle kunna ändra
              i lagstiftningen, så att man kan tala om för småföretagarna att
              de inte riskerar någon betalningsanmärkning om de bestrider kraven
              när de möjligen kommer till kronofogden, tror jag att vi har vunnit
              mycket.
            </seg>
          </u>
          <u>
            <seg>
              Det är min förhoppning att bland annat den motion som jag själv
              har skrivit och som ligger i finansutskottet nu ska ge ett resultat
              och en bra signal till vår regering om att vi måste ändra kreditupplysningslagen,
              så att det blir likadant för företagare som det redan är för oss
              privatpersoner, att man bara får anteckna betalningsanmärkningar
              när skulderna är fastställda. Det skulle vara ett mycket stort
              framsteg.
            </seg>
          </u>
          <u>
            <seg>
              Jag tycker i övrigt att Magdalena Andersson har sagt så mycket
              bra om det här med bluffakturor att jag stannar vid detta i mitt
              anförande.
            </seg>
          </u>
          <note type="speaker">
            Anf. 23 RICKARD NORDIN (C):
          </note>
          <u>
            <seg>
              Herr talman! Jag skulle vilja börja med att yrka bifall till
              förslaget i dess helhet i betänkandet och avslag på reservationerna.
            </seg>
          </u>
          <u>
            <seg>
              Nästan alla människor i Sverige är konsumenter. Det är sällan
              vi har ett betänkande på vårt bord som omfattar så många människor.
              Konsumentfrågan lever tyvärr alltför ofta ett undanskymt liv och
              får inte den respekt den förtjänar. Det har jag och Centerpartiet
              för avsikt att ändra på.
            </seg>
          </u>
          <u>
            <seg>
              Vår konsumentpolitik utgår från att människor ska ha möjlighet
              att göra egna upplysta val. Det ska vara upp till var och en att
              välja vilken grad av djurskydd, miljöhänsyn eller extra sociala
              premier eller något annat som man utifrån sina egna värderingar
              och åsikter vill premiera lite extra.
            </seg>
          </u>
          <u>
            <seg>
              Självklart ska grundskyddet när det gäller alla de här faktorerna
              vara högt, men precis som Sverige ofta, exempelvis i EU, vill
              gå lite längre kan man i de här sammanhangen tillåta konsumenter
              att ta ytterligare ett steg. Den chansen vill vi att man ska få.
            </seg>
          </u>
          <u>
            <seg>
              Konsumentmakten är också en av de starkaste makter för förändring
              i vårt samhälle som vi har. Den produkt som inte lever upp till
              konsumenternas krav och förväntningar kommer att försvinna och
              ersättas av något annat. Det är därför viktigt att ge konsumenterna
              möjlighet att faktiskt ställa krav.
            </seg>
          </u>
          <u>
            <seg>
              För Centerpartiet är det därför viktigt inte bara med ett konsumentverk
              utan också med organisationer runt omkring som tar till vara konsumenters
              intressen, exempelvis Sveriges Konsumenter.
            </seg>
          </u>
          <u>
            <seg>
              Det är också viktigt att det inte bara är Konsumentverket som
              ska förmedla den här informationen och kunskapen, utan det görs
              ofta bättre via konsumentföreningar och konsumentvägledare på
              lokal nivå.
            </seg>
          </u>
          <u>
            <seg>
              Centerpartiets federalistiska principer bör alltså genomsyra
              även den här politiken. Vi är därför kritiska till en alltför
              stark centralisering av konsumentinformation.
            </seg>
          </u>
          <u>
            <seg>
              Jag vill också påpeka att det är viktigt att konsumentmakt från
              det offentliga tas på allvar. Det offentliga upphandlar för ungefär
              500 miljarder varje år. Det är en fantastisk konsumentmakt. Självklart
              bör man ställa krav på tillverkare, så att det inte förekommer
              barnarbete eller slavarbete och att de följer mänskliga rättigheter
              på sina arbetsplatser.
            </seg>
          </u>
          <u>
            <seg>
              För hur kan vi som makthavare uppmana Sveriges konsumenter att
              ställa krav om vi inte gör det själva? Det handlar om att kompetensutveckla
              inköpare och upphandlare. Miljöstyrningsrådet har faktiskt tagit
              fram utmärkta riktlinjer på flera områden för hur man kan göra
              för att ställa vissa krav. Det handlar helt enkelt om mod, ett
              mod vi måste ha för att faktiskt förändra världen.
            </seg>
          </u>
          <u>
            <seg>
              Men det finns mer jordnära problem i det betänkande som utskottet
              lägger fram. Problem med bluffakturor och oseriösa telefonförsäljare
              har ökat lavinartat de senaste åren. Det har vi hört tidigare
              i debatten.
            </seg>
          </u>
          <u>
            <seg>
              Det är viktigt att komma ihåg att den här verksamheten är olaglig.
              Det som framför allt behövs är information till dem som utsätts
              för det här, så att de inte går i fällan. Vetskapen ska vara att
              det här är någonting som de har utsatts för. Därför gäller det
              att få de här människorna att bestrida fakturorna. Det är ändå
              första steget på lösningen. Det handlar om att människor ska ha
              information och våga bestrida de här fakturorna.
            </seg>
          </u>
          <u>
            <seg>
              Det är glädjande att man i kreditupplysningsbranschen har gått
              samman för att rensa bort betalningsförelägganden och betalningsanmärkningar
              från företag som finns på Svensk Handels svarta lista. Det är
              ett utmärkt initiativ.
            </seg>
          </u>
          <u>
            <seg>
              Men vi har också hört i debatten att det skulle vara bra om man
              inför en ångerrätt för företag. Problemet är att det inte går
              att ångra ett avtal som aldrig har ingåtts. Den som lurar någon
              att ingå ett avtal har gjort sig skyldig till brott, och avtalet
              är ogiltigt.
            </seg>
          </u>
          <u>
            <seg>
              Det känns också ganska naivt att tro att bedragarna skulle sluta
              om det fanns en ångerrätt på 14 dagar. De ringer givetvis efter
              15 dagar och säger: Vi pratades vid för drygt två veckor sedan.
              Då ingick vi ett avtal, och nu vill jag ha pengar.
            </seg>
          </u>
          <u>
            <seg>
              Dessutom skulle det skapa ytterligare administrativa kostnader
              om alla avtal per telefon också skulle anordnas skriftligt. Det
              förutsätter dessutom ofta att man till exempel har en fax, vilket
              kanske i dagens läge inte är nödvändigt för alla företagare.
            </seg>
          </u>
          <u>
            <seg>
              Jag tycker inte att företagare behöver ytterligare regelbördor
              att hantera. Vi hörde från Socialdemokraterna att varje arbetad
              timme är viktig. Men det förutsätter att den här timmen inte går
              åt till verkningslösa papperssysslor.
            </seg>
          </u>
          <u>
            <seg>
              Jag ska nu komma över på lite lösningar som vi från Centerpartiet
              tror på. Det handlar bland annat om egeninkasso. Många blufföretag
              har egeninkasso. På så sätt tvingar man företag att betala än
              mer pengar. Här finns det en möjlighet att göra saker. Centerpartiet
              anser att Datainspektionen i högre grad bör syna dem som bedriver
              inkassoverksamhet, och även egeninkasso borde ha tillstånd.
            </seg>
          </u>
          <u>
            <seg>
              Men det finns också andra aktörer i samhället, inte bara vi från
              riksdagen, som bör ta ansvar. I början av 2000-talet hade vi problem
              med modemkapningar kommer ni ihåg det? De upphörde ganska snabbt
              när Nordea spärrade de postgirokonton som tillhörde kaparna. Det
              hela blev prövat i domstol. Nordea fick faktiskt rätt, och kapningarna
              upphörde.
            </seg>
          </u>
          <u>
            <seg>
              Därför uppmanar jag Bankföreningen att göra samma sak i dag,
              spärra de plusgirokonton och de bankgirokonton som blufföretagen
              använder sig av, de som finns på Svensk Handels lista. Då har
              vi kommit en ganska bra bit på väg.
            </seg>
          </u>
          <u>
            <seg>
              Vi har också hört om ganska många olika motioner om reklam. Sammanfattningsvis
              kan man säga att flera av de aspekter som tas upp redan regleras
              i marknadsföringslagen. Många av de punkter som man lyfter fram
              är visserligen viktiga, men vi i Centerpartiet tror att Reklamombudsmannen
              och branschen själva gör ett ganska bra jobb. Det går betydligt
              snabbare och är enklare om branschen själv sanerar den här typen
              av exempelvis könsdiskriminerande reklam och även andra etiskt
              tvivelaktiga budskap. Vi tror att det är smidigare än att man
              ska gå till domstol och belasta ett redan tungt rättssystem.
            </seg>
          </u>
          <u>
            <seg>
              Vi har också hört att Vänsterpartiet vill skydda barn mot all
              reklam. Jag undrar: Hur skulle det livet se ut? Det betyder att
              man antagligen inte kan gå ut, för där möts man av reklambudskap.
              Det betyder att man antagligen inte kan öppna en bok, för det
              finns en logotyp på boken som beskriver vilket bokförlag som tryckt
              boken. Man kan inte slå på tv:n. Man kan inte titta i en tidning.
              Man kan inte vara ute på internet. Man kan inte göra speciellt
              mycket alls. Man får antagligen sitta instängd med mörka gardiner.
            </seg>
          </u>
          <u>
            <seg>
              Vi har också sett att MP, SD och V vill skydda barn från kemikalier
              i leksaker. Det de glömmer att berätta är att man faktiskt skärpte
              lagstiftningen i och med direktivet. Men nu säger de: Ja, men
              vi ska förbjuda det helt.
            </seg>
          </u>
          <u>
            <seg>
              Det blir intressant om man har spårämnen som man nu vill ta bort.
              Det blir exempelvis ganska svårt att vara ute i naturen. Att leka
              med kottar är helt åt skogen. Det finns ju kadmium som tas upp
              av träd. Det finns ganska många olika saker. Om man inte får ha
              spårämnen över huvud taget går det mesta bort. Det är ett ganska
              stort problem.
            </seg>
          </u>
          <u>
            <seg>
              Jag tror att det är viktigt att komma ihåg varför vi fick den
              här lagstiftningen. Den fick vi för att förbättra och stärka skyddet.
              Det har vi också gjort. Sedan kan man jobba vidare. Jag är övertygad
              om att Kemikalieinspektionen och vi partier i EU-parlamentet kommer
              att göra det, men jag tror inte att lösningen är att ta bort saker
              helt, för då blir det ingenting kvar.
            </seg>
          </u>
          <note type="speaker">
            Anf. 24 JAN LINDHOLM (MP) replik:
          </note>
          <u>
            <seg>
              Herr talman! Rickard Nordin påstod att det går fortare om näringslivet
              självt sanerar exempelvis könsdiskriminerande reklam.
            </seg>
          </u>
          <u>
            <seg>
              Jag tror att jag är betydligt äldre än Rickard Nordin. Jag har
              ett längre liv att referera till. Jag tycker att det har gått
              väldigt långsamt under de här 60 åren. Jag vet inte vad Rickard
              Nordin menar med detta.
            </seg>
          </u>
          <u>
            <seg>
              Det skulle vara väldigt intressant att få höra vad han kan referera
              till för att komma med ett sådant påstående. Jag tycker att jag
              har sett att lagstiftning faktiskt ger resultat. Jag har däremot
              väldigt få exempel på att näringslivets självreglering har gjort
              det.
            </seg>
          </u>
          <u>
            <seg>
              Sedan tycker jag att det är lite märkligt att hänvisa till att
              även naturen innehåller tungmetaller. Det vet vi att den gör.
              Kadmium lagras i naturen, och vi för dit den genom framför allt
              den konstgödsel som vi producerar. Bara för att problem finns
              i naturen skulle det alltså innebära att vi inte ska åtgärda dem
              i den miljö där vi kan styra och påverka i våra hem, på våra daghem,
              på våra arbetsplatser och så vidare. Där ska vi alltså inte bry
              oss om att försöka åstadkomma bästa möjliga förutsättningar.
            </seg>
          </u>
          <u>
            <seg>
              Dagens genomsnittliga medborgare vistas 90 procent av dygnets
              timmar inomhus. Om man kan åstadkomma förbättringar för barnen
              under 90 procent av dygnets timmar så påverkar det, även om de
              10 procenten utomhus innehåller naturligt förekommande halter
              av exempelvis tungmetaller.
            </seg>
          </u>
          <u>
            <seg>
              Jag tror att Rickard Nordin ska fundera ett varv till över sin
              argumentation.
            </seg>
          </u>
          <note type="speaker">
            Anf. 25 RICKARD NORDIN (C) replik:
          </note>
          <u>
            <seg>
              Herr talman! Det jag syftar på är självklart hur snabb hanteringen
              av de här problemen kan vara när de uppstår, exempelvis när det
              gäller könsdiskriminerande reklam. Jag tror att det går betydligt
              snabbare och bättre om man vänder sig till exempelvis Reklamombudsmannen
              jämfört med om vi skulle ha ett lagförfarande, där man ska vända
              sig till domstol och så vidare, vilket också gör att man antagligen
              bedriver denna reklam en betydligt längre tidsperiod än om vi
              har en reklamombudsman.
            </seg>
          </u>
          <u>
            <seg>
              När det gäller miljögifter i leksaker och på andra ställen vill
              vi självklart också förbättra. Jan Lindholm pratar om vilken retorik
              jag använder. Man kan också fundera över vilken retorik Miljöpartiet
              använder. Det är en ganska billig retorik som försöker påskina
              att det är möjligt att helt ta bort alla spårämnen i alla leksaker
              och, verkar det som, också i alla andra miljöer.
            </seg>
          </u>
          <u>
            <seg>
              Det är inte möjligt. Vi ska givetvis komma så långt det bara
              går, och det är dit vi också vill, men det är inte möjligt att
              ta bort exempelvis alla spårämnen eftersom vi redan har släppt
              ut saker. Dem kommer vi inte att kunna ta bort. De lagras och
              ackumuleras. Det handlar både om luften när vi eldar saker eller
              när vi sprider aska på träd som redan har växt och så vidare.
            </seg>
          </u>
          <u>
            <seg>
              Det är inte möjligt att gå hela vägen, men självklart ska vi
              gå så långt det bara går. Det är inte det frågan handlar om.
            </seg>
          </u>
          <note type="speaker">
            Anf. 26 JAN LINDHOLM (MP) replik:
          </note>
          <u>
            <seg>
              Herr talman! Om man ska göra som Rickard Nordin föreslår och
              vända sig till en ombudsman krävs det ändå en lagstiftning. Jag
              tycker att detta snarare argumenterar för min inställning, det
              vill säga att vi genom lagstiftning kan skapa möjligheter att
              på olika sätt påverka till exempel hur företagen marknadsför sina
              produkter. Vi har inte preciserat hur det ska gå till. Vi har
              bara talat om att vi anser att regeringen bör skärpa de regler
              som finns för hur reklam exponeras för barn, speciellt könsdiskriminerande
              reklam.
            </seg>
          </u>
          <u>
            <seg>
              När det gäller kemikalier är det bra om Rickard Nordin tycker
              att vi ska göra så mycket vi kan och komma så långt som möjligt.
              Men det är ändå märkligt att man från allianspartiernas sida liksom
              anser att när vi väl har fullharmoniseringsdirektiv så är det
              stopp. Då har vi kommit så långt vi kan. Då kan vi inte göra något
              mer. Då är man inte längre intresserad av att till exempel försöka
              skapa en situation så att regeringen när de träffar sina regeringskolleger
              i Bryssel kan säga att vi har en jädrigt jobbig riksdag hemma
              hos oss, så nu måste vi faktiskt sätta oss och försöka göra någonting
              åt det här.
            </seg>
          </u>
          <u>
            <seg>
              Ni vill inte vara med på detta. Trycket byggs ju upp från konsumenter,
              som många här har sagt. Det byggs upp från företag, från forskning,
              från kunskap och så vidare. Riksdagen är också en aktör när det
              gäller att bygga upp trycket, och jag tycker att det är synd att
              ni inte vill använda det.
            </seg>
          </u>
          <u>
            <seg>
              Visst är det så att vi tyvärr inte kommer att kunna skapa någon
              giftfri miljö. Däremot kan vi ha nolltolerans när det gäller en
              massa saker. Vi kan ställa stora krav på de produkter som vi låter
              barn använda. Visst är det som några har sagt här tidigare, att
              barn leker även med andra produkter. Men det gör det ju bara ännu
              viktigare att de produkter som är specifikt riktade till barn
              håller så låga nivåer som möjligt.
            </seg>
          </u>
          <note type="speaker">
            Anf. 27 RICKARD NORDIN (C) replik:
          </note>
          <u>
            <seg>
              Herr talman! Man behöver faktiskt inte ha lagstiftning för att
              ha en reklamombudsman. Man kan ha branschöverenskommelser där
              man tillsammans finansierar detta.
            </seg>
          </u>
          <u>
            <seg>
              Det handlar också om konsumentmakt. Om det nu är så att ett bilmärke
              har en könsdiskriminerande reklam köp inte det bilmärket då! Det
              är ju det bästa sättet att straffa någon som har en dålig reklamkampanj.
            </seg>
          </u>
          <u>
            <seg>
              Vi ska självklart påverka det här direktivet när det kommer revisioner,
              för det kommer säkert att komma i framtiden. Det vill vi också
              göra. Centerpartiet var bland de ledande när vi tog fram kemikaliedirektivet
              i EU. Det är något vi gör också på plats i Europaparlamentet.
            </seg>
          </u>
          <u>
            <seg>
              Men jag tycker att det blir konstigt när Jan Lindholm säger att
              vi ska ha en jobbig riksdag. Regeringen ska komma till Bryssel
              och säga att riksdagen är jobbig. Det blir ju ganska skrattretande
              att komma ned och säga att riksdagen kräver saker som är omöjliga
              att uppfylla. Vi kan ju inte ta bort alla spårämnen i alla saker.
              Då kommer de att skratta åt oss i stället och tycka att det var
              en dum riksdag, så dem skiter vi i.
            </seg>
          </u>
          <u>
            <seg>
              Det är bättre att vi ställer rimliga krav som faktiskt är möjliga
              att uppnå.
            </seg>
          </u>
          <u>
            <seg>
              När det gäller giftfri miljö ska vi absolut komma så långt det
              bara går. Det vill vi också. Jag tycker att vi på det sättet är
              överens. Det handlar bara om att det på något sätt också måste
              vara en rimlighetsbedömning.
            </seg>
          </u>
          <note type="speaker">
            Anf. 28 OTTO VON ARNOLD (KD):
          </note>
          <u>
            <seg>
              Herr talman! Här har sagts många kloka ord, åtminstone av mina
              allianskolleger.
            </seg>
          </u>
          <u>
            <seg>
              Vi kan väl notera att vi kan se klara skiljelinjer mellan Alliansen
              och oppositionen. Oppositionen kräver lagstiftning, lagstiftning,
              lagstiftning. Det är det som gäller. De vill ha mer lagstiftning,
              de litar inte på marknaden, de vill ha en ökad byråkrati och kanske
              mer improduktiv sysselsättning i samhället.
            </seg>
          </u>
          <u>
            <seg>
              Detta är genomgående i det här betänkandet. Jag tillstyrker förslaget
              i betänkandet och yrkar avslag på samtliga reservationer.
            </seg>
          </u>
          <u>
            <seg>
              Bluffakturor är något som vi har pratat mycket om. Det är ett
              stort problem, och vi måste bekämpa det och göra vårt yttersta
              för att få bort den här bölden i samhället som drabbar många småföretag.
              På den eminenta hearing vi hade konstaterade vi att här finns
              en lagstiftning på plats. Frågan är bara hur den ska användas
              på ett effektivt sätt. Vi har brottsbalken som straffar bedrägeri.
              Det ska göras en utredning kring det här; det tycker jag är bra.
              I den civilrättsliga lagstiftningen har vi svek. Vi har avtalslagen,
              och vi har marknadsföringslagen. Även inkassolagen har sanktionsregler
              när det gäller otillåten påtryckning eller otillbörlig inkasso.
            </seg>
          </u>
          <u>
            <seg>
              Utbildning är oerhört viktigt. Vi ska veta vilken lagstiftning
              som finns och vilka rättigheter vi har som medborgare och som
              företagare. Därför är det viktigt att man kan bemöta de här bluffmakarna
              när de kommer in. Men det är inte lätt, vilket vi också har konstaterat.
            </seg>
          </u>
          <u>
            <seg>
              Därför krävs det en hel del åtgärder från samhället. Kronofogdemyndigheten
              har ett ansvar att inte notera betalningsanmärkningar när det
              är blufföretag som har ställt ut fakturan. Vi har inkassolagen
              som kan förbättras, och jag har skrivit en artikel om att Datainspektionen
              kan ha bättre och starkare kontroll över vilka företag som blir
              inkassoföretag. Polisen, ibland lite saktfärdig, kan göra mycket
              mer. Det har man också lagt fram en strategi för. Rikspolisstyrelsen
              tar sig nu an dessa brott. Det är väldigt bra. Regeringen har
              en ordentlig uppföljning, och riksdagen följer givetvis också
              det här.
            </seg>
          </u>
          <u>
            <seg>
              Det har kommit två förslag, dels om ångervecka, dels om skriftliga
              avtal. Jag måste få bemöta detta lite grann. Båda dessa förslag
              skulle komma in i den befintliga lagstiftningen. Mycket av denna
              lagstiftning är utvecklad tillsammans med andra länder, både EU-lagstiftning
              och nordisk lagstiftning som grupp. Det här innebär att Sverige
              skulle ha en egen lagstiftning kring dessa saker. Hur effektivt
              skulle det bli om en dansk säljer saker till Sverige, och så säger
              svensken att du får vänta 14 dagar tills jag har beslutat mig.
              Eller också säger han: Jag ska ha skriftligt på allting. Det blir
              inte mycket business då.
            </seg>
          </u>
          <u>
            <seg>
              Det här faller på sin omöjlighet. Det kanske kan vara så att
              vissa av de partier som står bakom det här förslaget ser det som
              ett sätt att automatiskt få oss uteslutna ur EU.
            </seg>
          </u>
          <u>
            <seg>
              Nåväl, det är glädjande att regeringen gör mycket kring det hela,
              och vi ser fram emot de förslag som kommer.
            </seg>
          </u>
          <u>
            <seg>
              När det gäller lagstiftningen om könsdiskriminerande reklam är
              vi helt överens här i kammaren om att det inte är något som vi
              vill ha. Det är inget som ökar jämställdheten. Det cementerar
              stereotypa och föråldrade könsuppfattningar.
            </seg>
          </u>
          <u>
            <seg>
              Frågeställningen från oppositionen har rört sig lite grann kring
              det utredningsförslag som lades fram 2008. Det vi har sett från
              regeringens sida är att man lade den här utredningen i runda arkivet,
              mycket beroende på att förslaget stred både mot tryckfrihetslagstiftningen
              och mot yttrandefrihetsgrundlagen. Framför allt den vägen är det
              väldigt besvärligt att komma fram.
            </seg>
          </u>
          <u>
            <seg>
              Sedan har ju Reklamombudsmannen en självsanerande funktion. Det
              kan jag nog säga att under alla mina år har vi sett en betydlig
              förbättring på den här sidan. Vi ser mindre sexualiserande reklam
              ute och det är ju positivt.
            </seg>
          </u>
          <u>
            <seg>
              Vi har också en fråga om lagstiftning. Om man skulle lagstifta
              hade man varit tvungen att lagstifta om etiska värderingar och
              det är ingen lätt sak. Bara på den saken faller det. Däremot kan
              Reklamombudsmannen hantera det här inom branschen på ett tämligen
              effektivt sätt.
            </seg>
          </u>
          <u>
            <seg>
              Den sista frågan handlar om leksakers säkerhet. Här säger oppositionen
              att regeringen inte gör någonting, att den är passiv, att det
              här inte räcker till och så vidare. Det här är i och för sig en
              allomfattande lagstiftning där lagtexten gäller hela EU, men vi
              får inte glömma bort att där faktiskt finns ett antal bilagor
              som kan hanteras direkt. I dem anges vilka krav man ställer på
              de olika gränsvärdena och de olika ämnena. Det är viktigt. Där
              agerar faktiskt Kemikalieinspektionen och det går mycket snabbare
              än om vi ska gå in och ändra lagstiftningen i Sverige. Där har
              vi en direkt, effektiv metod att ändra, och vi kan påverka EU.
              Då får det framför allt den effekten att det blir gällande i hela
              EU.
            </seg>
          </u>
          <u>
            <seg>
              Lagstiftning löser inte alla problem utan det är viktigt att
              vi har ett samspel mellan myndigheter och företagsorganisationer.
            </seg>
          </u>
          <note>
            Ajournering
          </note>
          <note>
            Kammaren beslutade kl. 13.53 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            12 § Frågestund
          </note>
          <note type="speaker">
            Anf. 29 TREDJE VICE TALMANNEN:
          </note>
          <u>
            <seg>
              Jag hälsar statsråden välkomna.
            </seg>
          </u>
          <u>
            <seg>
              Matchningen på arbetsmarknaden
            </seg>
          </u>
          <note type="speaker">
            Anf. 30 PATRIK BJÖRCK (S):
          </note>
          <u>
            <seg>
              Fru talman! Min fråga går till justitieminister Beatrice Ask.
            </seg>
          </u>
          <u>
            <seg>
              Arbetslösheten växer, långtidsarbetslösheten biter sig fast och
              ungdomsarbetslösheten når nya höjder. Matchningen på arbetsmarknaden
              fungerar inte var femte rekryteringstillfälle misslyckas. Företagen
              har behov av att anställa men hittar inte medarbetare med rätt
              kompetens. Samtidigt går hundratusentals svenskar utan jobb. Detta
              leder till minskad produktion; arbetet blir inte utfört.
            </seg>
          </u>
          <u>
            <seg>
              Att lösa detta borde vara regeringens mest prioriterade uppgift,
              men i stället för att sätta in kraftfulla åtgärder lämnar regeringen
              ifrån sig en vårproposition tom på förslag för att lösa problemen
              på svensk arbetsmarknad. I stället för att vässa arbetsmarknadspolitiken
              och sätta in åtgärder för att förbättra matchningen lämnar Arbetsförmedlingen
              tillbaka mångmiljardbelopp varje år. Ser inte regeringen allvaret
              i situationen? När ska regeringen sätta in åtgärder för att förbättra
              matchningen på arbetsmarknaden?
            </seg>
          </u>
          <note type="speaker">
            Anf. 31 Justitieminister BEATRICE ASK (M):
          </note>
          <u>
            <seg>
              Fru talman! Jo, regeringen ser allvaret i det faktum att vi har
              väldigt många som står utanför arbetsmarknaden. Vi står fast vid
              att det är den viktigaste ambitionen vi har, att nå full sysselsättning
              och få fler i arbete. Därför har vi också genomfört en rad olika
              reformer och tagit olika initiativ under åren, vilket gör att
              läget i många avseenden är någorlunda.
            </seg>
          </u>
          <u>
            <seg>
              Vi har dock två grupper som har riktigt stora bekymmer på svensk
              arbetsmarknad. Den ena är ungdomar, och så har det varit under
              väldigt lång tid. Den andra är personer som har en bakgrund i
              utlandet och som inte riktigt har kommit in på svensk arbetsmarknad.
              För dessa två grupper har vi vidtagit specifika åtgärder, men
              det är alldeles uppenbart att vi kommer att få återkomma och göra
              ytterligare insatser för att förstärka där.
            </seg>
          </u>
          <note type="speaker">
            Anf. 32 PATRIK BJÖRCK (S):
          </note>
          <u>
            <seg>
              Fru talman! Jag blir lite besviken på svaret att läget är någorlunda
              när vart femte rekryteringsförsök i svenskt näringsliv misslyckas.
              Svenskt näringsliv har alltså möjlighet att anställa, och vi har
              folk som behöver anställning. Det är klart att det då måste finnas
              ett problem i arbetsmarknadspolitiken.
            </seg>
          </u>
          <u>
            <seg>
              Arbetsmarknadsministern fick en fråga i medierna om den bristande
              matchningen och det faktum att det finns en massa arbeten som
              ska utföras, och det finns arbetslösa, men man lyckas inte få
              ihop det. Då förklarade arbetsmarknadsministern att det var ungdomar
              som inte ville utbilda sig och arbetsgivare som inte ville anställa
              grupper som krävde stöd. Är detta regeringens uppfattning, att
              det är ungdomarnas och arbetsgivarnas fel? Eller är det fel på
              regeringens arbetsmarknadspolitik?
            </seg>
          </u>
          <note type="speaker">
            Anf. 33 Justitieminister BEATRICE ASK (M):
          </note>
          <u>
            <seg>
              Fru talman! Det är egentligen två delfrågor Patrik Björck tar
              upp.
            </seg>
          </u>
          <u>
            <seg>
              Om vi håller oss till matchningen och svårigheten för företag
              att rekrytera de personer de behöver till olika arbetsuppgifter
              har vi problemet att vi har en skola och en utbildning som inte
              riktigt matchar de behov som finns i näringslivet framför allt
              därför att väldigt många slås ut och inte ens får fullgoda betyg
              i de grundläggande ämnena. De är väldigt svåra att anställa och
              motsvarar inte de ofta höga kvalifikationskrav näringslivet ställer.
            </seg>
          </u>
          <u>
            <seg>
              Detta är bakgrunden till regeringens olika reformer vad gäller
              utbildningsväsendet, som är nog så nödvändiga. Det är också skälet
              till att en viktig del i de arbetsmarknadspolitiska insatserna
              är olika typer av utbildningsinsatser för att försöka göra människor
              mer anställbara i den delen.
            </seg>
          </u>
          <u>
            <seg>
              Vad jag svarade på när jag sade någorlunda i mitt första inlägg
              var att vi i jämförelse med många andra länder ändå har en situation
              som är någorlunda. Det betyder verkligen inte att jag är nöjd,
              för det är ett stort bekymmer så länge det finns någon som inte
              utnyttjas till sin fulla kapacitet.
            </seg>
          </u>
          <note>
            Ekologiska mål
          </note>
          <note type="speaker">
            Anf. 34 KEW NORDQVIST (MP):
          </note>
          <u>
            <seg>
              Fru talman! Min fråga är till landsbygdsminister Eskil Erlandsson.
            </seg>
          </u>
          <u>
            <seg>
              Riksdagen har haft mål för ekologisk produktion och konsumtion
              till år 2010. Målen nåddes som bekant inte, och vad jag förstår
              utreder regeringen frågan om nya mål. Min fråga är: Kan landsbygdsministern
              berätta lite om hur detta arbete fortgår?
            </seg>
          </u>
          <note type="speaker">
            Anf. 35 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Det gör jag jättegärna. Jag tycker om att prata om
              utveckling på olika områden, och att utveckla mat som har en ekologisk
              bakgrund är en del av detta arbete som jag tycker om.
            </seg>
          </u>
          <u>
            <seg>
              Vi satsar i storleksordningen 600 miljoner kronor varje år på
              produktion och tillhandahållande av ekologiska livsmedel till
              konsumenter som kan vara den offentliga sektorn men också du,
              jag och alla andra som vanliga konsumenter. Detta gör vi för att
              vi vill tillhandahålla en produkt som är efterfrågad av en marknad.
              Denna marknad är till största delen privat och inte offentlig.
            </seg>
          </u>
          <note type="speaker">
            Anf. 36 KEW NORDQVIST (MP):
          </note>
          <u>
            <seg>
              Fru talman! Det är roligt att ministern tycker om mat. Det jag
              undrar över är om man diskuterar några procentmål och en tidsplan
              dels för ekomålen, dels för själva utredningen.
            </seg>
          </u>
          <note type="speaker">
            Anf. 37 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Svaret är ja. Det är klart att vi har diskuterat
              de mål som finns och som just nu håller på att utvärderas. När
              den utvärdering som nu pågår är klar kommer förhållandet att diskuteras
              hur det ska vara för framtiden och huruvida vi ska ha några mål,
              samt i så fall vad det ska vara för mål.
            </seg>
          </u>
          <u>
            <seg>
              Min prioritering för närvarande ligger dock på att tillhandahålla
              en efterfrågad produkt på marknaden, och då på marknadens villkor.
            </seg>
          </u>
          <u>
            <seg>
              Djurtransporter i EU
            </seg>
          </u>
          <note type="speaker">
            Anf. 38 JENS HOLM (V):
          </note>
          <u>
            <seg>
              Fru talman! Jag har också en fråga till landsbygdsminister Eskil
              Erlandsson.
            </seg>
          </u>
          <u>
            <seg>
              Vi vet att miljontals djur transporteras mellan EU:s medlemsländer
              varje år. Oftast transporteras de under förfärliga förhållanden.
              En transport kan pågå i 2030 timmar. En majoritet i denna riksdag
              har i april 2011 uppmanat regeringen att inom EU och nationellt
              verka för att transporterna ska kortas. Jag vill veta vad landsbygdsministern
              gör för att verka för att djurtransporterna på EU-nivå blir kortare
              och omständigheterna bättre.
            </seg>
          </u>
          <u>
            <seg>
              De indikationer vi har fått är att det i dag finns ett väldigt
              litet intresse från både EU-kommissionen och andra medlemsländer
              att driva på denna fråga, så Sverige måste verkligen vara en blåslampa.
              Är ni det, Eskil Erlandsson?
            </seg>
          </u>
          <note type="speaker">
            Anf. 39 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Även detta tycker jag är en angelägen fråga att diskutera
              apropå att jag tycker att djur som är i människans vård ska ha
              det bra, oavsett om de föds upp i Sverige eller i någon annan
              del av Europa.
            </seg>
          </u>
          <u>
            <seg>
              Därför är en av mina prioriteringar i det EU-arbete jag och mina
              medarbetare bedriver att på detta område hela tiden pusha på för
              förbättringar. Ett sätt att göra det, som vi just nu håller på
              med, är att lyfta fram frågan i den presentation av den så kallade
              djurskyddsstrategin som kommissionen nyligen gjorde och som är
              under behandling i den rådskonstellation jag är en del av.
            </seg>
          </u>
          <note type="speaker">
            Anf. 40 JENS HOLM (V):
          </note>
          <u>
            <seg>
              Fru talman! Det låter bra. Låt mig bara påminna om brådskan i
              detta ärende, eftersom antalet djur som transporteras inom EU
              ökar. EU-kommissionen kom med en rapport i november i fjol. Antalet
              grisar har till exempel ökat med 70 procent inom transport bara
              de senaste åren.
            </seg>
          </u>
          <u>
            <seg>
              En miljon EU-medlemmar har skrivit under protestlistor där de
              kräver en åttatimmarsgräns för djurtransporter. Jag vet att också
              en majoritet av EU-parlamentets ledamöter har ställt sig bakom
              en åttatimmarsgräns.
            </seg>
          </u>
          <u>
            <seg>
              När det blir dags för jordbruksråd i maj vill jag att landsbygdsminister
              Eskil Erlandsson lyfter fram just att det ska tas fram en ny transportförordning
              på EU-nivå, att det ska ske skyndsamt och att det ska skrivas
              in en åttatimmarsgräns för djurtransporter. Jag vill veta om det
              här är någonting som regeringen kommer att driva på rådsmötet
              i maj.
            </seg>
          </u>
          <note type="speaker">
            Anf. 41 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Svaret på framställd fråga är, om jag undantar månaden,
              ja. Vi driver den här frågan. Vi har drivit den och vi kommer
              självklart att fortsätta att driva den tills vi uppnår resultat,
              av många skäl. Huvudskälet är för djurens skull. Men också av
              konkurrensneutralitetsskäl är det viktigt att vi har något så
              när lika spelregler på en gemensam marknad som det här är fråga
              om.
            </seg>
          </u>
          <u>
            <seg>
              Jag är glad och till och med tacksam för det stöd som jag vet
              att jag har i det här ärendet från Jens Holm men också från alla
              dem som har engagerat sig i form av att ha tecknat sitt namn på
              en lista för att vi ska tvingas att ta upp frågan i rådet likaväl
              som i parlamentet vilket, som sades, har uttalat sig för en förbättring
              av djurtransporterna i andra delar av Europa.
            </seg>
          </u>
          <u>
            <seg>
              Upplysningsvis kan jag säga att i Sverige har vi redan åttatimmarsregeln.
            </seg>
          </u>
          <u>
            <seg>
              Arbetslinjen och invandringen
            </seg>
          </u>
          <note type="speaker">
            Anf. 42 ERIK ALMQVIST (SD):
          </note>
          <u>
            <seg>
              Fru talman! Jag har en fråga till justitieministern.
            </seg>
          </u>
          <u>
            <seg>
              Tidigare frågeställningar har tagit upp arbetslösheten, och jag
              tänker nyansera frågan lite grann.
            </seg>
          </u>
          <u>
            <seg>
              På s. 38 i regeringens vårbudget framkommer det att om man inte
              räknar med invandringen under åren 20062011 vi låtsas som att
              invandringen inte har funnits 20062011 kan vi se hur sysselsättningsgraden
              i Sverige ökat kraftigt, med 1,8 procent. Det framkommer alltså
              att hela den faktiska nedgången i sysselsättningen i Sverige de
              senaste åren direkt kan härledas till invandringen.
            </seg>
          </u>
          <u>
            <seg>
              Vidare framkommer det att en avgörande förutsättning för att
              komma in på arbetsmarknaden är en gedigen utbildningsbakgrund.
            </seg>
          </u>
          <u>
            <seg>
              En växande invandringsgrupp till Sverige de senaste åren har
              varit somalier. I den gruppen kan vi se att så många som hälften
              saknar en gymnasial utbildning i bagaget. Följaktligen är också
              70 procent av den här gruppen utanför arbetsmarknaden.
            </seg>
          </u>
          <u>
            <seg>
              Då är min fråga till justitieministern om hon anser att invandringspolitiken
              är förenlig med arbetslinjen.
            </seg>
          </u>
          <note type="speaker">
            Anf. 43 Justitieminister BEATRICE ASK (M):
          </note>
          <u>
            <seg>
              Fru talman! Man ska vara försiktig med att förenkla frågeställningen
              på det sättet. Nu har jag inte vårpropositionen med mig. Men det
              är nödvändigt att se att Sverige är en del av världen. Vi har
              ett ansvar i förhållande till internationella konventioner och
              annat att ta emot flyktingar och asylsökande. Det är ingen tvekan
              om det.
            </seg>
          </u>
          <u>
            <seg>
              Det finns människor i dessa grupper som inte har omedelbara förutsättningar
              att gå direkt in på svensk arbetsmarknad. De flesta saknar exempelvis
              förmåga att tala svenska, vilket är ett stort bekymmer. Jag tycker
              att man ska erkänna att där finns ett problem.
            </seg>
          </u>
          <u>
            <seg>
              Jag tror också att det finns många saker som vi kan göra för
              att ge människor bättre möjligheter till ett bra inträde i det
              svenska samhället och till den svenska arbetsmarknaden.
            </seg>
          </u>
          <u>
            <seg>
              Sedan är det många av dem som kommer till Sverige som har en
              väldigt bra yrkesutbildning och ett yrkeskunnande med sig i bagaget.
              Vi har av tradition varit rätt dåliga på att erkänna andra länders
              utbildningar och den typen av kompetens.
            </seg>
          </u>
          <note type="speaker">
            Anf. 44 ERIK ALMQVIST (SD):
          </note>
          <u>
            <seg>
              Fru talman! Jag håller med justitieministern om att vi har ett
              ansvar för asylsökande, men det var inte det min fråga gällde.
              Min fråga var ifall justitieministern anser att den nuvarande
              invandringspolitiken är förenlig med arbetslinjen. Varför jag
              ställer den frågan är att, precis som det framkommer i regeringens
              budget, hela tappet i sysselsättningsgrad i Sverige kan härledas
              direkt till invandringen, för det är där vi ser hur arbetslöshet
              och utanförskap skapas. Sedan finns det så klart enskilda positiva
              exempel när det gäller invandringen, men nettoeffekten är att
              sysselsättningsgraden har minskat med 2 procent på grund av invandringen
              20062011. Det är regeringens egen siffra. Det är den enda egentliga
              förklaringen till att vi har haft en sjunkande sysselsättningsgrad,
              när den för resten av befolkningen har ökat med 1,8 procent under
              samma period.
            </seg>
          </u>
          <u>
            <seg>
              Återigen: Jag håller med om att vi ska ta ett ansvar för asylsökande.
              Men frågan gällde om den nuvarande invandringspolitiken går att
              förena med arbetslinjen.
            </seg>
          </u>
          <note type="speaker">
            Anf. 45 Justitieminister BEATRICE ASK (M):
          </note>
          <u>
            <seg>
              Fru talman! En bra invandringspolitik är en nödvändig del för
              att förverkliga arbetslinjen.
            </seg>
          </u>
          <u>
            <seg>
              I Sverige bygger vår ekonomi på export, på goda internationella
              kontakter. Att stänga dörrarna och stanna hemma skulle inte leda
              till särskilt mycket ekonomisk utveckling. Tvärtom behöver vi
              alla de kontakter och den internationalisering som pågår. I detta
              finns också ett behov av ett flöde av människor, influenser från
              olika håll i världen och också den kompetens som många invandrare
              tar med sig och ger till det svenska samhället. Därför är en klok
              invandringspolitik absolut nödvändig.
            </seg>
          </u>
          <u>
            <seg>
              Vi har också gjort en del förändringar i politiken just i syfte
              att kunna erbjuda människor möjlighet att komma hit därför att
              de har en specifik kompetens. Sedan finns den andra gruppen invandrare,
              och jag menar att de substantiellt bidrar till att göra svensk
              ekonomi bättre. Men det finns tröskelproblem, och vi har av tradition
              haft en ganska fyrkantig integrationspolitik som inte har gett
              människor rätt förutsättningar.
            </seg>
          </u>
          <u>
            <seg>
              Integrationspolitiken
            </seg>
          </u>
          <note type="speaker">
            Anf. 46 ROGER HADDAD (FP):
          </note>
          <u>
            <seg>
              Fru talman! Då passar det bra att jag ställer min fråga till
              integrationsminister Erik Ullenhag om just de integrationspolitiska
              utmaningar som vi ser.
            </seg>
          </u>
          <u>
            <seg>
              Ungdomsarbetslösheten, särskilt bland utrikes födda, lyfts ofta
              fram i debatten som en stor utmaning. Etableringsreformen har
              varit ett sätt för regeringen att angripa integrationsutmaningarna,
              och det är väldigt mycket fokus på etableringsreformen kopplad
              till Arbetsförmedlingen. Men integrationspolitiken kan inte, och
              ska inte, enbart handla om de absolut första åren och etableringsreformen.
            </seg>
          </u>
          <u>
            <seg>
              Min fråga till statsrådet är: Vilka andra integrationspolitiska
              utmaningar ser statsrådet?
            </seg>
          </u>
          <note type="speaker">
            Anf. 47 Statsrådet ERIK ULLENHAG (FP):
          </note>
          <u>
            <seg>
              Fru talman! Tack för frågan! Det är precis så som frågeställaren
              säger, att en del av integrationspolitiken handlar om hur vi möter
              människor den första tiden i Sverige. Där har vi nu lagt om politiken
              med tydligare fokus på jobb, tydligare fokus på kunskap i svenska
              språket, tydligare fokus på att fråga vad människor kan i stället
              för att fråga vad människor ska ha hjälp med. Det är rätt grundläggande
              förändringar av den första tiden i Sverige som vi nu genomför.
            </seg>
          </u>
          <u>
            <seg>
              Sedan har vi en stor utmaning, precis som tidigare har nämnts
              i kammaren i dag, kring utrikes födda på svensk arbetsmarknad.
              Det är bakgrunden till att regeringen i vårpropositionen aviserar
              att vi kommer att titta på ett antal olika frågor på integrationsområdet:
              hur vi kan förstärka jobblinjen i försörjningsstödssystemet, vad
              vi kan göra för att förbättra validering, det vill säga översättningar
              av utländska examina, hur vi kan bli bättre på att få in utrikes
              födda kvinnor på arbetsmarknaden.
            </seg>
          </u>
          <u>
            <seg>
              Vi behöver också fundera på hur vi lyfter de mest utsatta områdena.
              En av våra riktigt stora framtidsfrågor är att se till att människor
              som i dag står utanför får chansen att komma in och bidra.
            </seg>
          </u>
          <note type="speaker">
            Anf. 48 ROGER HADDAD (FP):
          </note>
          <u>
            <seg>
              Fru talman! Jag tackar statsrådet för det inledande svaret.
            </seg>
          </u>
          <u>
            <seg>
              Det har varit en stor utmaning för länen just när det gäller
              etableringsreformen att få till avsiktsförklaringar och fördela
              flyktingmottagandet och utbildningsinsatserna solidariskt. Jag
              vill gärna ha en kommentar till hur man kan stimulera detta ytterligare.
              Men jag vill gärna också höra något mer om den integrationspolitiska
              strategin, som jag vet att regeringen håller på att arbeta med.
              Inte minst med tanke på att regeringen tar upp integration som
              ett viktigt område i vårpropositionen, där man aviserar ett antal
              åtgärder, vill jag gärna höra några kommentarer kring det.
            </seg>
          </u>
          <note type="speaker">
            Anf. 49 Statsrådet ERIK ULLENHAG (FP):
          </note>
          <u>
            <seg>
              Fru talman! Vi håller på att arbeta med en bred integrationspolitisk
              strategi där vi ser på utmaningarna, framför allt med fokus på
              jobb. Vi har också fokus på hur utrikes födda klarar den svenska
              skolan. Jag tror att vi ska vara ärliga och säga att framför allt
              utrikes födda killar i den svenska skolan har för dåliga skolresultat.
              Gör vi rätt när vi möter en 12- eller 13-åring som kommer från
              ett annat land i dag i den svenska skolan? Där har vi en hel del
              att fundera över. Är det rimligt att ställa krav på att du på
              två år ska klara godkända betyg i alla ämnen ifall du kommer från
              en miljö där du tidigare inte har gått i skolan? Vi tittar på
              arbetsmarknaden. Vi tittar, som jag nämnde, i den integrationspolitiska
              strategin på utrikes födda kvinnor.
            </seg>
          </u>
          <u>
            <seg>
              Som Roger Haddad som frågeställare tar upp behöver vi också fundera
              på hur vi ser till att vi fortsätter att ha en situation där människor
              som kommer till vårt land kommer till olika delar av landet. Där
              för jag och regeringen kontinuerligt samtal med landshövdingarna
              och Sveriges Kommuner och Landsting för att se till att det finns
              en beredskap för mottagande och att det också fungerar. Vi ska
              vara ödmjuka i en situation där vi har sjösatt en ny stor reform
              inför att det kommer att finnas saker även inom ramen för den
              integrationspolitiska strategin som vi behöver trimma just i etableringsreformen.
            </seg>
          </u>
          <u>
            <seg>
              Den ekonomiska situationen för utsatta grupper
            </seg>
          </u>
          <note type="speaker">
            Anf. 50 AGNETA GILLE (S):
          </note>
          <u>
            <seg>
              Fru talman! Jag vill också ställa en fråga till Erik Ullenhag.
            </seg>
          </u>
          <u>
            <seg>
              Vi ser att arbetslösheten är oerhört stor. Vi hörde minister
              Beatrice Ask tala om att de två grupper som har det besvärligt
              är ungdomar och utlandsfödda. Där finns det ett ansvar.
            </seg>
          </u>
          <u>
            <seg>
              Jag hade därför en förhoppning att vårbudgeten skulle innehålla
              åtgärder, förslag och möjligheter för dem som i dag har svårast
              att komma ut på arbetsmarknaden.
            </seg>
          </u>
          <u>
            <seg>
              Vi ser att klyftorna ökar i vårt land. Vi ser hur de fattiga
              blir allt fattigare. Vi ser också att det är total brist på åtgärder
              för att göra något åt detta.
            </seg>
          </u>
          <u>
            <seg>
              Ministern flyttade ut sitt kontor till Rinkeby. Vad drar ministern
              för slutsatser av det? Vad ser ministern att man har möjlighet
              att göra? Varför finns inga åtgärder med i vårbudgeten när vi
              ser att det är så svårt för många människor där ute?
            </seg>
          </u>
          <note type="speaker">
            Anf. 51 Statsrådet ERIK ULLENHAG (FP):
          </note>
          <u>
            <seg>
              Fru talman! Låt oss beskriva en hel verklighet. Vi lever i ett
              Sverige som jämfört med andra länder har en relativt god ekonomisk
              utveckling. Det är en sida av verkligheten. Socialdemokraterna
              missar ibland att det har funnits en viss ekonomisk oro i vår
              omvärld.
            </seg>
          </u>
          <u>
            <seg>
              Jag vill samtidigt understryka att vi är i ett läge då vi har
              stora utmaningar i Sverige. Vi ska dock vara ganska nöjda med
              att vi är i en situation då vi som land kan satsa på reformer
              tack vare att vi har haft ordning och reda i finanserna.
            </seg>
          </u>
          <u>
            <seg>
              Finns det inget i vårpropositionen? Ja, vi aviserar på just integrationsområdet
              ett antal saker som vi flaggar upp för att förstärka. Det handlar
              om ytterligare fokus på jobb, och vi aviserar att vi kommer att
              se över mottagandet av nyanlända utrikes födda.
            </seg>
          </u>
          <u>
            <seg>
              Mina slutsatser av att ha befunnit mig i ett utsatt område är
              att vi har mycket stora sociala utmaningar vad gäller att lyfta
              de mest utsatta områdena. Det handlar om skolan. Det handlar om
              ett fungerande rättssamhälle som byggts ut så att vi har fler
              närvarande poliser som ger trygghet. Det handlar om att underlätta
              att driva företag i de mest utsatta områdena genom förenklingar
              och lägre skatter i just dessa områden, vilket är något som regeringen
              också aviserat.
            </seg>
          </u>
          <note type="speaker">
            Anf. 52 AGNETA GILLE (S):
          </note>
          <u>
            <seg>
              Fru talman! Det går att prata, men det krävs också åtgärder.
              Regeringen har sänkt skatterna och förbättrat för dem som redan
              har. Man har vidtagit åtgärder så att vi som redan har en bra
              inkomst har fått det betydligt bättre. Sådan är situationen.
            </seg>
          </u>
          <u>
            <seg>
              Men det är inte värdigt att Sverige ska delas i två delar där
              de fattigare blir allt fattigare på grund av att arbetslinjen
              inte håller.
            </seg>
          </u>
          <u>
            <seg>
              Man talar om att det ska bli bättre, och ministern säger att
              man har tydligt fokus. Vad betyder tydligt fokus om man inte har
              några åtgärder? Man aviserar i budgetpropositionen, men man måste
              också ha åtgärder, visa vad som finns att göra och bevisa det.
            </seg>
          </u>
          <u>
            <seg>
              Vi återkommer från Socialdemokraterna i vår motion och visar
              vad vi tycker är viktigt för att se till att alla ska få ett arbete
              och hur det ska stimuleras för dem som står utanför.
            </seg>
          </u>
          <note type="speaker">
            Anf. 53 Statsrådet ERIK ULLENHAG (FP):
          </note>
          <u>
            <seg>
              Fru talman! Agneta Gille ger sken av att vi bara talar om framtida
              åtgärder. Jag vill påminna om att vi genomförde etableringsreformen,
              om vi tar just integrationsområdet, den 1 december 2010. Det var
              en omläggning av integrationspolitiken som innebär att vi fokuserar
              tydligare på jobb och kunskaper i svenska språket. Den som kommer
              till vårt land ska träffa Arbetsförmedlingen och första dagen
              med permanent uppehållstillstånd få frågan: Vad kan du bidra med
              i Sverige? Vad har du med dig?
            </seg>
          </u>
          <u>
            <seg>
              Det här är i stället för den tidigare politiken som dominerades
              av frågan: Vad vill du ha hjälp med? Det var i all välmening,
              men det försvagar människor.
            </seg>
          </u>
          <u>
            <seg>
              Vi ska vara mycket tydliga när det gäller öppenheten mot omvärlden.
              Det är bra att människor kommer till vårt land. Men vi ska också
              vara tydliga med att det är människor som kan och vill bidra till
              det svenska samhället.
            </seg>
          </u>
          <u>
            <seg>
              Det är en långsiktig omställning som krävs, och Agneta Gille
              gör det lite för enkelt för sig om hon beskriver det som att den
              utmaning vi har på integrationsområdet skulle ha skapats nu. Vi
              har haft en utmaning på integrationsområdet under mycket lång
              tid, och i hög grad bär Agneta Gilles parti ansvaret för detta.
            </seg>
          </u>
          <u>
            <seg>
              Polisens resursanvändning
            </seg>
          </u>
          <note type="speaker">
            Anf. 54 KRISTER HAMMARBERGH (M):
          </note>
          <u>
            <seg>
              Fru talman! Jag riktar min fråga till justitieminister Beatrice
              Ask. Sedan Beatrice Ask tillträdde 2006 har rättsväsendet tillförts
              en sällan skådad ökning av resurser längs hela rättskedjan från
              åklagare till kriminalvård. Framför allt har polisen tilldelats
              mycket stora resurser. Det handlar inte bara om pengar och anslagsposter
              utan om ett uttalat politiskt mål om fler utbildade poliser, och
              i dag har vi fler poliser än någonsin, över 20 000.
            </seg>
          </u>
          <u>
            <seg>
              Icke förty har det förekommit en diskussion på senare tid som
              delvis varit negativ mot polisen och kanske inte helt rättvisande
              eller representativ. Likafullt gav ministern för en vecka sedan
              ett uppdrag till Brottsförebyggande rådet att se hur polisen har
              hanterat de ökade resurserna.
            </seg>
          </u>
          <u>
            <seg>
              Är ministern inte riktigt nöjd med det resultat som polisen har
              presenterat?
            </seg>
          </u>
          <note type="speaker">
            Anf. 55 Justitieminister BEATRICE ASK (M):
          </note>
          <u>
            <seg>
              Fru talman! Alliansregeringen har under de år vi har bakom oss
              ökat anslaget till rättsväsendet på ett sätt som inte har skett
              tidigare i modern tid. Det har vi givetvis inte gjort bara för
              att vi vill göra av med pengar utan för att vi faktiskt vill se
              resultat. Men vi är inte nöjda och tycker inte att vi har fått
              valuta för pengarna fullt ut. Det finns många exempel på att mer
              kunde ha gjorts bättre.
            </seg>
          </u>
          <u>
            <seg>
              Det är bakgrunden till att vi på olika sätt följer effektiviteten
              inom svensk polis. Brottsförebyggande rådet fick för några veckor
              sedan ett särskilt uppdrag, ett långt och djupt uppdrag, att noga
              analysera hur de ökade anslagen använts och om och hur olika beslut
              har lett till effektiviseringar. Det är en studie som ska göras
              nationellt och också tas ned på regional nivå så att vi ser hur
              man har tillgodogjort sig anslagen.
            </seg>
          </u>
          <note type="speaker">
            Anf. 56 KRISTER HAMMARBERGH (M):
          </note>
          <u>
            <seg>
              Fru talman! Samtidigt gavs det för ett par veckor sedan ett betänkande
              till ministern från Polisorganisationskommittén som föreslår en
              helt ny polisorganisation med en myndighet.
            </seg>
          </u>
          <u>
            <seg>
              Finns det en koppling mellan dessa uppdrag? Räcker det att se
              över organisationen och göra studier eller finns det annat att
              titta på för att öka effektiviteten inom rättsväsendet, till exempel
              arbetsmetodik och annat?
            </seg>
          </u>
          <note type="speaker">
            Anf. 57 Justitieminister BEATRICE ASK (M):
          </note>
          <u>
            <seg>
              Fru talman! Polisens organisation är givetvis en betydelsefull
              del. Uppgiften till Polisorganisationskommittén har varit att
              utröna om dagens organisation utgör ett hinder för effektivitet
              och så vidare. Man har gett ett svar som är ute på remiss för
              synpunkter.
            </seg>
          </u>
          <u>
            <seg>
              Man ska dock vara klar över att det inte är bara organisatoriska
              frågor, utan det handlar också om metodik, uppföljning, ledarskap
              och en rad olika frågor. Därför kan man inte nöja sig med ett
              enda svar och en enda åtgärd, utan vi behöver ha fakta för att
              kunna se vilka åtgärder som kan behövas därutöver.
            </seg>
          </u>
          <u>
            <seg>
              Det är ingen hemlighet att regeringen driver ett antal andra
              effektiviseringsprojekt, exempelvis det som handlar om en bättre
              informationsförsörjning i rättsväsendet. Man hade också här i
              riksdagen ett seminarium för att diskutera en effektivare hantering
              av resurserna i form av att man ständigt ifrågasätter hur flöden
              av ärenden går Lin tror jag att det kallas för och det är ju viktigt.
            </seg>
          </u>
          <u>
            <seg>
              Försäkringskassans utbetalningar
            </seg>
          </u>
          <note type="speaker">
            Anf. 58 JASENKO OMANOVIC (S):
          </note>
          <u>
            <seg>
              Fru talman! Min fråga går till statsrådet Ulf Kristersson. Det
              är inte första gången en försäkrad person inte får pengar i tid.
              Det har hänt tidigare och kommer förmodligen att hända framöver
              också. En del av de personer som inte får pengar i tid känner
              sig tvingade att vidta drastiska åtgärder. I ett fall gick en
              man till kronofogden och begärde utmätning av Försäkringskassan
              för att få pengar som domstolen slagit fast att han hade rätt
              till.
            </seg>
          </u>
          <u>
            <seg>
              Regeringen har beslutat att myndigheter vid återkrav av utbetalda
              ersättningar ska kräva ränta på pengarna. Men räntan går bara
              i ena riktningen, när staten behöver få pengar tillbaka, och inte
              i den andra riktningen.
            </seg>
          </u>
          <u>
            <seg>
              Är statsrådet nöjd med denna ordning?
            </seg>
          </u>
          <note type="speaker">
            Anf. 59 Statsrådet ULF KRISTERSSON (M):
          </note>
          <u>
            <seg>
              Fru talman! Frågeställaren berör dels frågan som dyker upp då
              och då om utbetalningar sker i rätt tid. Vi har från tid till
              annan under mycket lång tid haft problem med utbetalningar av
              enskilda förmåner vid enskilda tidpunkter. Detta arbetar Försäkringskassan
              kontinuerligt med, och man följer också noga hur snabba handläggningstider
              man har.
            </seg>
          </u>
          <u>
            <seg>
              Här har vi ett allmänt krav att det ska ske så fort som det över
              huvud taget är möjligt, och det är i första hand en fråga som
              Försäkringskassan hanterar själv gentemot försäkrade som ansöker
              om olika förmåner.
            </seg>
          </u>
          <u>
            <seg>
              Den frågan ska inte förväxlas med den ofta mycket allvarliga
              frågeställningen som handlar om huruvida en försäkrad har rätt
              eller inte rätt till en specifik förmån, vilket prövas rättsligt.
              Jag uppfattade en liten glidning däremellan, men jag kanske missuppfattade.
            </seg>
          </u>
          <u>
            <seg>
              När det gäller den första frågan har Försäkringskassan tydliga
              krav på sig att vara snabb i sin handledning och göra allt man
              kan för att försäkrade ska få ett beslut och därefter en snabb
              utbetalning.
            </seg>
          </u>
          <u>
            <seg>
              Min övergripande bild är att Försäkringskassan sköter detta på
              ett bra sätt.
            </seg>
          </u>
          <note type="speaker">
            Anf. 60 JASENKO OMANOVIC (S):
          </note>
          <u>
            <seg>
              Fru talman! Då upprepar jag frågan: Är statsrådet nöjd med att
              storebror staten kan ta ut ränta när man har återkrav på sina
              pengar, men att man när man är sen med att betala ut pengar till
              de försäkrade inte betalar någon ränta? Det är 4 ½ miljon löntagare
              som varje månad betalar in försäkringspremier genom socialavgifter.
            </seg>
          </u>
          <u>
            <seg>
              Vi socialdemokrater sade från början att det inte är någon bra
              ordning att införa ränta. Det ställer stora krav på staten om
              man ska vara jämbördig med löntagare som betalar in försäkringen.
              Om man ska göra det ställer det stora krav på staten. Därför frågar
              jag igen: Är statsrådet nöjd med att staten får ta ut ränta, men
              att den försäkrade inte får någon ränta när staten inte betalar
              i tid?
            </seg>
          </u>
          <note type="speaker">
            Anf. 61 Statsrådet ULF KRISTERSSON (M):
          </note>
          <u>
            <seg>
              Fru talman! Det finns en övergripande ordning när det gäller
              statens betalningar till enskilda. Det finns en lagstiftning om
              ränteutbetalningar. Jag har inte haft skäl att ha synpunkter på
              den.
            </seg>
          </u>
          <u>
            <seg>
              När det gäller frågan om tillräcklig hastighet med utbetalningar
              till enskilda medborgare uppfattar jag inte att det primärt är
              ett ränteproblem. Ibland är det ett problem att myndigheter inte
              är snabba nog. Det ska vi alltid ta på stort allvar. Min uppfattning
              är att Försäkringskassan redan tar det på stort allvar.
            </seg>
          </u>
          <note>
            Sällsynta diagnoser
          </note>
          <note type="speaker">
            Anf. 62 PENILLA GUNTHER (KD):
          </note>
          <u>
            <seg>
              Fru talman! Jag har en fråga till socialminister Göran Hägglund.
            </seg>
          </u>
          <u>
            <seg>
              I Sverige finns det bortåt en halv miljon människor som lider
              av det som vi kallar för sällsynta diagnoser, eller sällsynta
              eller ultrasällsynta sjukdomar. För de flesta av dem som har dessa
              sjukdomar finns det inget botemedel; i de flesta fall finns det
              inte heller någon effektiv behandling. Den medicinska forskningen
              har gjort stora framsteg. Det finns nya innovativa terapier som
              effektivt behandlar allt fler av dessa sällsynta och ultrasällsynta
              sjukdomar.
            </seg>
          </u>
          <u>
            <seg>
              För att förbättra behandlingen av patienter som lider av de här
              sällsynta diagnoserna antog Europeiska rådet redan 2009 en rekommendation
              som kräver att alla EU:s medlemsstater skulle utforma en nationell
              strategi för den här typen av sällsynta sjukdomar.
            </seg>
          </u>
          <u>
            <seg>
              Min fråga till statsrådet är: Hur fortlöper arbetet med den nationella
              strategin och när avser regeringen att presentera den slutgiltiga
              versionen?
            </seg>
          </u>
          <note type="speaker">
            Anf. 63 Socialminister GÖRAN HÄGGLUND (KD):
          </note>
          <u>
            <seg>
              Fru talman! Tack för frågan, Penilla Gunther. Det här är personer
              som ofta hamnar illa eftersom det många gånger tar ganska lång
              tid för vården innan man kan identifiera vad personen lider av.
              Innan man har gjort det slussas personen ofta mellan olika instanser
              och kanske möts med oförståelse.
            </seg>
          </u>
          <u>
            <seg>
              Därför är det viktigt att kunna samla kunskap, ställa rätt diagnos
              och samla kompetens när det gäller behandlingsmetoder och när
              det gäller att utveckla olika sätt att minska patientens lidande.
            </seg>
          </u>
          <u>
            <seg>
              Sverige har ett, i jämförelse med många andra länder, väl utbyggt
              system. Men det finns fortfarande åtgärder som vi behöver vidta
              för att förbättra för dessa människor. Det ska jag strax återkomma
              till.
            </seg>
          </u>
          <note type="speaker">
            Anf. 64 PENILLA GUNTHER (KD):
          </note>
          <u>
            <seg>
              Fru talman! Jag vet att Socialstyrelsen tillsatte en arbetsgrupp
              i höstas med syftet att ta fram den här strategin. Jag vet att
              statsrådet är engagerad i frågan, inte minst på Sällsynta dagen
              den 29 februari.
            </seg>
          </u>
          <u>
            <seg>
              Sjukdomsbilden och strategin för läkemedel för personer med sällsynta
              diagnoser hänger ihop. En följdfråga blir: Finns läkemedel för
              dessa personer med i strategin?
            </seg>
          </u>
          <note type="speaker">
            Anf. 65 Socialminister GÖRAN HÄGGLUND (KD):
          </note>
          <u>
            <seg>
              Fru talman! Det är ett par viktiga ingredienser som finns med.
              En är frågan om läkemedel som många gånger kostar enorma pengar
              att utveckla men som lika fullt måste finnas tillgängliga. Det
              kan handla om att utveckla nya behandlingsmetoder och att utbilda
              personal så att det åtminstone på de stora sjukhusen eller i landstingen
              finns personer som är särskilt kunniga på olika grupper av diagnoser.
              Det kan handla om att ge stöd till föräldrar till barn som lider
              av någon sällsynt diagnos för att de ska få möjlighet att träffa
              andra barn och föräldrar i samma situation och kunna utbyta erfarenheter.
            </seg>
          </u>
          <u>
            <seg>
              Detta är ett område som inte är enkelt, men väldigt viktigt.
              Jag vill understryka det som jag sade tidigare, nämligen att vi
              i Sverige har skäl att vara jämförelsevis nöjda. Med det följer
              också ett ansvar att möta ännu fler. Vi står oss bra i jämförelse
              med många andra länder, men fortfarande hamnar enskilda personer
              i kläm. Vi arbetar med en bred strategi som innehåller många moment.
            </seg>
          </u>
          <note>
            Eftersupning
          </note>
          <note type="speaker">
            Anf. 66 LARS-AXEL NORDELL (KD):
          </note>
          <u>
            <seg>
              Fru talman! Jag har en fråga till justitieminister Beatrice Ask
              som handlar om trafiksäkerhet.
            </seg>
          </u>
          <u>
            <seg>
              Sverige har länge bedrivit ett framgångsrikt trafiksäkerhetsarbete.
              Bilarna har blivit säkrare, och vägarna har blivit säkrare.
            </seg>
          </u>
          <u>
            <seg>
              Det visar sig att det vid trafikolyckor där förarna har druckit
              alkohol inte är ovanligt att förarna hävdar att de druckit alkohol
              efter olyckan och inte före. Det brukar kallas för eftersupning.
              Jag har i en riksdagsmotion krävt att eftersupning ska förbjudas.
              Jag har satt en tidsgräns på förslagsvis sex timmar efter en olycka.
              Jag har fått bekräftat av en person som har berättat att det inte
              var några som helst problem att visa upp den tomma spritflaskan
              och på så sätt gå fri.
            </seg>
          </u>
          <note>
            Ett enigt socialutskott gjorde den 22 mars i fjol ett tillkännagivande
            till regeringen att man ville att regeringen skulle återkomma
            till riksdagen och kriminalisera detta.
          </note>
          <u>
            <seg>
              Hur ser tidsplanen ut för ett genomförande av socialutskottets
              begäran?
            </seg>
          </u>
          <note type="speaker">
            Anf. 67 Justitieminister BEATRICE ASK (M):
          </note>
          <u>
            <seg>
              Fru talman! Frågan om eftersupning har diskuterats länge i riksdagen.
              Redan när jag satt i riksdagen diskuterade vi detta. Det är ett
              bekymmer. Det är inte så stort enligt de utredningar som gjorts,
              men det finns. Man utnyttjar möjligheten att påstå att man har
              druckit. Man blev så ledsen över olyckan att man var tvungen att
              hälla i sig alkohol. Det ställer naturligtvis till det. I Norge
              har man regler på det här området.
            </seg>
          </u>
          <u>
            <seg>
              Det gjordes en prövning av frågan för något år sedan. Då kom
              man fram till att det var ganska svårt. Riksdagen har sedan återkommit
              med nya erfarenheter och synpunkter. Vi arbetar med det.
            </seg>
          </u>
          <u>
            <seg>
              Jag vet inte när vi kommer att lägga fram ett förslag. Jag har
              inte läst på frågan inför dagens frågestund, om jag ska vara riktigt
              ärlig.
            </seg>
          </u>
          <note type="speaker">
            Anf. 68 LARS-AXEL NORDELL (KD):
          </note>
          <u>
            <seg>
              Fru talman! Tack för svaret, justitieministern. Jag hoppas att
              ärendet kan behandlas skyndsamt. Det är nu 53 år sedan man beslutade
              om detta i Norge. Det borde finnas möjlighet för den svenska regeringen
              att dra nytta av det man har gjort i Norge.
            </seg>
          </u>
          <u>
            <seg>
              Har ni tittat på vilka erfarenheter man har i Norge och hur man
              hanterar de här frågorna där?
            </seg>
          </u>
          <note type="speaker">
            Anf. 69 Justitieminister BEATRICE ASK (M):
          </note>
          <u>
            <seg>
              Fru talman! Det är klart att vi har tittat på Norge. Det gjorde
              vi när frågan prövades senast. Vi har också tittat på omfattningen
              av det här problemet i Sverige. Det som då kom fram var att det
              här inte är något volymmässigt stort problem i Sverige, men att
              det förekommer.
            </seg>
          </u>
          <u>
            <seg>
              Erfarenheterna från Norge är inte heller lysande. Det fanns olika
              aspekter, men det var inte entydigt så att vi tyckte att det fanns
              skäl att komma med ett förslag.
            </seg>
          </u>
          <u>
            <seg>
              Jag har respekt för de synpunkter och den erfarenhet som finns
              i riksdagen och tar naturligtvis ett tillkännagivande på stort
              allvar och arbetar därför med frågan.
            </seg>
          </u>
          <u>
            <seg>
              Attraktionskraft Sverige
            </seg>
          </u>
          <note type="speaker">
            Anf. 70 ANNIKA QARLSSON (C):
          </note>
          <u>
            <seg>
              Fru talman! Min fråga handlar om attraktionskraft och går till
              landsbygdsminister Eskil Erlandsson.
            </seg>
          </u>
          <u>
            <seg>
              I går presenterade näringsminister Annie Lööf ett initiativ från
              regeringen som heter Attraktionskraft Sverige. Kommuner och landsting,
              näringsliv och ideella organisationer kommer att kroka arm för
              att utröna vad som skulle kunna göra hela Sverige mer attraktivt.
              Det handlar inte bara om var man kan ha jobb utan också om hur
              man kan bo och leva och få bra service och vilka möjligheter det
              finns för kultur för att man ska kunna leva ett gott liv oavsett
              var man är född och uppvuxen. Det kan handla om Dals Rostock,
              Vårgårda eller Botkyrka. Det är verkligen ett brett projekt som
              näringslivsministern har tagit initiativ till.
            </seg>
          </u>
          <u>
            <seg>
              När det gäller landsbygdsministern finns det två projekt som
              har pågått under flera år. Jag skulle gärna höra lite grann om
              hur de faller in i detta initiativ. Jag tänker både på Eskil Erlandssons
              Matlandet och på Skogsriket. Det är två viktiga näringar i detta
              koncept där man ska se till att det finns bra möjligheter att
              bo, verka och leva i hela landet.
            </seg>
          </u>
          <note type="speaker">
            Anf. 71 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Självklart består, som alla känner till, vårt land
              av både lite mer tättbefolkade områden och till större delen av
              det som vi kallar för landsbygd. Lite beroende på vilka parametrar
              man mäter utifrån kan man säga att 9598 procent av vårt lands
              yta är landsbygd. På denna yta finns det massor av attraktioner
              som kan bestå av matproduktion eller användning av skogen och
              dess möjligheter för att skapa den attraktivitet som gör att människor
              utvecklar verksamheter och sina liv, bygger, bor och därmed skapar
              den kultur som man behöver för att framleva ett bra liv.
            </seg>
          </u>
          <u>
            <seg>
              Beträffande Matlandet har det mer eller mindre exploderat vad
              gäller att bygga verksamheter, skapa jobb och attraktionskraft
              i vårt land.
            </seg>
          </u>
          <note type="speaker">
            Anf. 72 ANNIKA QARLSSON (C):
          </note>
          <u>
            <seg>
              Fru talman! Det som är lite intressant med dessa två projekt
              är att man jobbar med hela kedjan.
            </seg>
          </u>
          <u>
            <seg>
              Vad finns det för utveckling i denna typ av företag som omfattas
              av Matlandet och även av Skogsriket? Det är en intressant frågeställning
              som är oerhört viktig för att man ska kunna bo, verka och leva.
              Även om vi får till en bra service på landsbygden är det bra om
              man har jobb att gå till och har något att leva på också.
            </seg>
          </u>
          <u>
            <seg>
              Ser man någon form av utveckling som man kan konstatera också
              leder till jobb i dessa näringar?
            </seg>
          </u>
          <note type="speaker">
            Anf. 73 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Jag ser tre utvecklingslinjer, framför allt på matlandsområdet
              men också inom skogen och beträffande aktiviteter runt Skogsriket.
            </seg>
          </u>
          <u>
            <seg>
              Den första linjen är diversifiering, det vill säga bondeföretagare
              vilkas bas kompletteras med en försäljningsverksamhet, en uthyrningsverksamhet,
              en upplevelseverksamhet eller någonting annat som har anknytning
              till det som man redan håller på med.
            </seg>
          </u>
          <u>
            <seg>
              Den andra linjen som jag ser påtagligt och tydligt är att man
              som företagare försöker skapa åretruntsysselsättning för sig själv
              som företagare och för eventuella medarbetare. Ofta är koncentrationen
              påtaglig under någon del av året, men man försöker förlänga säsongen
              eller utveckla någonting som gör att man själv och medarbetarna
              kan sysselsätta sig fullt ut eller så mycket man vill under hela
              året.
            </seg>
          </u>
          <u>
            <seg>
              Den tredje linjen är att omvandla deltider till heltider.
            </seg>
          </u>
          <note>
            Diskrimineringsombudsmannens uppdrag
          </note>
          <note type="speaker">
            Anf. 74 HILLEVI LARSSON (S):
          </note>
          <u>
            <seg>
              Fru talman! Jag vill ställa min fråga till Erik Ullenhag.
            </seg>
          </u>
          <u>
            <seg>
              Diskriminering är ett stort problem i samhället. Det kan vara
              alltifrån någon som inte kommer på fråga för ett jobb på grund
              av ett utländskt efternamn, till en kvinna som blir uppsagd från
              sitt jobb för att hon har blivit gravid, till en äldre person
              som inte får ett jobb för att personen i fråga anses för gammal.
              Sedan finns de andra diskrimineringsgrunderna: funktionshinder,
              sexuell läggning och så vidare.
            </seg>
          </u>
          <u>
            <seg>
              Det som nu är problemet är att Diskrimineringsombudsmannen har
              ändrat sitt uppdrag. Det innebär att Diskrimineringsombudsmannen
              kommer att driva 12 procent av alla anmälningar som kommer in.
              Det är principiella fall som påverkar stora grupper av människor.
              Men alla enskilda människor riskerar att hamna i kläm. De 16 diskrimineringsbyråer
              som ska driva deras fall har fått minskade anslag.
            </seg>
          </u>
          <u>
            <seg>
              Min fråga till ministern är: Hur ska man lösa detta problem?
            </seg>
          </u>
          <note type="speaker">
            Anf. 75 Statsrådet ERIK ULLENHAG (FP):
          </note>
          <u>
            <seg>
              Fru talman! Jag tackar för frågan. Precis som frågeställaren
              säger har vi en diskriminering i det svenska samhället. Den ser
              lite olika ut beroende på vilken diskrimineringsgrund det är fråga
              om. Men i vårt samhälle behandlas man inte alltid som individ
              för den man är, utan man klumpas ibland samman med andra i en
              grupp. Det kan handla om att en person med utländsk bakgrund försöker
              komma in på krogen men väljs bort. Vi vet från studier att det
              är lättare att bli kallad till anställningsintervju om man heter
              Erik och inte Muhammed.
            </seg>
          </u>
          <u>
            <seg>
              Det är bakgrunden till att regeringen har skärpt diskrimineringslagstiftningen
              under senare år. Vi har slagit samman de fyra tidigare diskrimineringsombudsmännen
              till en. Jag har lagt rätt mycket tid på arbetet för att se till
              att Diskrimineringsombudsmannens arbete fungerar som det var tänkt.
              Nu sker det en utveckling av Diskrimineringsombudsmannens arbete
              där det också handlar om att främja jämställdhet. Det handlar
              också om att främja arbetet mot diskriminering allmänt. Det kan
              också handla om att öka anmälningsbenägenheten.
            </seg>
          </u>
          <u>
            <seg>
              Sedan har man, som Hillevi Larsson nämner, diskrimineringsbyråerna
              som komplement. Inför höstens budget bereder vi just nu frågan
              om diskrimineringsbyråerna och hur stödet till dem ska se ut.
              Jag för också från departementets sida samtal med Diskrimineringsombudsmannen
              om hur man jobbar.
            </seg>
          </u>
          <note type="speaker">
            Anf. 76 HILLEVI LARSSON (S):
          </note>
          <u>
            <seg>
              Fru talman! Detta är en mycket viktig fråga. Det spelar ingen
              roll hur stark lagstiftning vi har till skydd mot diskriminering
              om det sedan inte finns någon som kan driva fallen.
            </seg>
          </u>
          <u>
            <seg>
              Det får aldrig bli så att de enskilda själva tvingas driva sina
              fall eftersom det kostar extremt mycket. Det blir därför direkt
              en klassfråga. Därför är det mycket viktigt att man får det allmännas
              hjälp.
            </seg>
          </u>
          <u>
            <seg>
              När Diskrimineringsombudsmannen nu inte kommer att driva 9899
              procent av alla fall är det viktigt att enskilda människor kan
              gå till de 16 diskrimineringsbyråerna. Då måste anslagen höjas
              betydligt med tanke på att det blir ett mycket tyngre uppdrag
              och att det blir många fler fall att driva. Dessutom har dessa
              byråer ett uppdrag att utbilda och att opinionsbilda. De har alltså
              mycket annat att göra.
            </seg>
          </u>
          <u>
            <seg>
              Vill man att folk ska anmäla och tycka att det är lönt att göra
              det måste man öka anslagen och se till att det i slutändan verkligen
              blir en rättsprocess.
            </seg>
          </u>
          <note type="speaker">
            Anf. 77 Statsrådet ERIK ULLENHAG (FP):
          </note>
          <u>
            <seg>
              Fru talman! När det gäller Diskrimineringsombudsmannens arbete
              ska man också vara tydlig med en sak, nämligen att det finns en
              massa situationer där människor blir illa behandlade men där det
              inte är fråga om diskriminering.
            </seg>
          </u>
          <u>
            <seg>
              När det gäller Diskrimineringsombudsmannens arbete under den
              första tiden efter myndighetens sammanslagning var problemet att
              man faktiskt inte vann mål i domstol och att man inte heller fick
              förlikningar. Nu har vi kommit en bit på vägen. Diskrimineringsombudsmannen
              har vunnit ett antal fall, man har fått rättspraxis på några områden,
              och man har också nått ett antal förlikningar och därmed kunnat
              driva arbetet framåt.
            </seg>
          </u>
          <u>
            <seg>
              Men vi ska också vara ärliga och säga att diskrimineringen inte
              alltid är lätt att bevisa i en domstol. Därför har man också omvänd
              bevisbörda, som det heter, för Diskrimineringsombudsmannen. Men
              även då kan ren diskriminering vara svår att bevisa.
            </seg>
          </u>
          <u>
            <seg>
              Diskrimineringslagstiftningen och arbetet mot diskriminering
              fyller också ett annat syfte, nämligen att förändra attityder
              i vardagen. Det är inte klockrent säkert att det går att fälla
              någon för diskriminering för att denna person har valt bort Muhammeds
              ansökan och i stället valt Eriks. Men att däremot skapa en attitydförändring
              som gör att man ser individen och inte tittar på vilket förnamn
              en person har är också en del av Diskrimineringsombudsmannens
              arbete och av vårt ansvar som politiskt förtroendevalda.
            </seg>
          </u>
          <u>
            <seg>
              Pensionssystemet
            </seg>
          </u>
          <note type="speaker">
            Anf. 78 LARS-ARNE STAXÄNG (M):
          </note>
          <u>
            <seg>
              Fru talman! Jag har en fråga till statsrådet Ulf Kristersson.
            </seg>
          </u>
          <u>
            <seg>
              I dag har Pensionsåldersutredningen kommit med sitt delbetänkande.
              Slutbetänkandet kommer om ett år, i april 2013. Det kommer att
              bli en intressant och värdefull utredning när det gäller att se
              vad man kan göra med pensionssystemet göra det mer flexibelt när
              det gäller pensionsålder men också kunna ge människor den trygghet
              som det innebär att kunna få rimliga pensionsnivåer även i framtiden.
            </seg>
          </u>
          <u>
            <seg>
              Det är flera saker i utredningen som visar att det finns ett
              antal punkter som motverkar en flexiblare pensionsålder. En sådan
              är en tydlig attityd- och åldersdiskrimineringsfråga, precis som
              vi har talat om här förut.
            </seg>
          </u>
          <u>
            <seg>
              En annan viktig faktor är att tjänstepensionssystemet fortfarande
              är mycket låst vid att människor ska ta ut sin pension vid 65
              års ålder. Dessutom har vi ett antal avtalspensioner som ytterligare
              förstärker bilden när det gäller människor som går i pension före
              65 års ålder.
            </seg>
          </u>
          <u>
            <seg>
              Jag är mycket väl medveten om att dessa frågeställningar ligger
              på arbetsmarknadens parter.
            </seg>
          </u>
          <u>
            <seg>
              Avser statsrådet att se till att arbetsmarknadens parter initierar
              dessa frågeställningar för att få ett flexiblare och mer pensionsåldersneutralt,
              om jag använder det ordet, tjänstepensionssystem?
            </seg>
          </u>
          <note type="speaker">
            Anf. 79 Statsrådet ULF KRISTERSSON (M):
          </note>
          <u>
            <seg>
              Fru talman! Som frågeställaren nämnde har alltså delbetänkandet
              lämnats i dag. Det är i allt väsentligt en ganska gedigen genomgång
              528 sidor av varför fler kan arbeta längre i dag än förr och varför
              detta är bra för enskilda och för Sverige. Det är den allra viktigaste
              slutsatsen.
            </seg>
          </u>
          <u>
            <seg>
              Delslutsatsen är också, vilket var själva delbetänkandets huvudsyfte,
              att klarlägga vilka hinder som finns för en sådan utveckling.
              Då pekar man bland annat på det som nämns här, nämligen att avtalspensionerna
              ibland har drivkrafter som talar emot en sådan inriktning. Man
              pekar också på frågeställningar om attityder som liknar diskriminering.
              Man talar också om kvardröjande 65-årsnormering i pensionssystemet
              som är ett problem. Det är alltså en ganska bred programkatalog
              inom ramen för denna ljuspunkt.
            </seg>
          </u>
          <u>
            <seg>
              Slutsatsen är att dessa frågor ska diskuteras med arbetsmarknadens
              parter. Jag har stor respekt för den svenska modellens grundläggande
              arbetsfördelning.
            </seg>
          </u>
          <note type="speaker">
            Anf. 80 LARS-ARNE STAXÄNG (M):
          </note>
          <u>
            <seg>
              Fru talman! Jag vill tacka för svaret och än en gång poängtera
              att det är viktigt att man får fram ett svar på de här frågorna.
              Annars låser man in frågan, om man inte kan komma till rätta med
              tjänstepensionerna. Det ligger i allas intresse att man får det
              flexiblare systemet. Det gäller inte minst dem som har tjänstepensioner.
            </seg>
          </u>
          <u>
            <seg>
              Man ska också komma ihåg att de här systemen lever kvar även
              om vi börjar ändra dem i dag. Många gånger finns det kvar gamla
              effekter som gör att de kanske kommer att leva kvar under 2030
              år framåt.
            </seg>
          </u>
          <u>
            <seg>
              Det är också så att höga avgifter för de arbetstagare som närmar
              sig 6065-årsåldern gör att de håller sig kvar. Man får en inlåsningseffekt
              på arbetsmarknaden.
            </seg>
          </u>
          <note type="speaker">
            Anf. 81 Statsrådet ULF KRISTERSSON (M):
          </note>
          <u>
            <seg>
              Fru talman! En viktig slutsats man ska dra är att vi har goda
              skäl att ha respekt för arbetsfördelningen mellan det offentliga
              och det avtalade. Avtalspensionerna är en fundamental del. Inte
              sällan har de gått före de offentliga pensionerna. Jag har verkligen
              en grundmurad respekt för de här systemen och avser inte att försöka
              krångla till det på något sätt.
            </seg>
          </u>
          <u>
            <seg>
              Har man sagt det ska man också våga ta nästa steg. Vi kan inte
              ha ett läge och detta tror jag är en växande insikt där vi en
              gång för alla har låst fast alla parametrar i det offentliga pensionssystemet
              enbart för att varje förändring skulle krångla till avtalsförsäkringen.
              Denna insikt tror jag också är växande hos parterna. Fler äldre
              kan och kommer att vilja arbeta. Vi kommer på lång sikt att behöva
              höja pensionsåldern. Det är en komplex frågeställning, men detta
              är färdriktningen.
            </seg>
          </u>
          <u>
            <seg>
              Jag ser också att en viktig slutsats i själva delbetänkandet
              är att man tänker föra vidare samtal med arbetsmarknadens parter
              om en gemensam insikt i hur färdvägar framåt kan se ut.
            </seg>
          </u>
          <note>
            Kastrering av grisar
          </note>
          <note type="speaker">
            Anf. 82 HELENA LEANDER (MP):
          </note>
          <u>
            <seg>
              Fru talman! Jag har en fråga till landsbygdsministern.
            </seg>
          </u>
          <u>
            <seg>
              För ganska precis ett år sedan beslutade riksdagen att man skulle
              förbjuda kastrering av obedövade grisar så snart det finns alternativ
              som säkerställer köttkvaliteten och djurhållningen. Det var ett
              mycket viktigt beslut. Jag är övertygad om att landsbygdsministern
              själv kan föreställa sig hur plågsamt det måste vara att få sina
              intima delar uppskurna utan bedövning, även om man är en liten
              gris. Om det nu skulle vara någon åhörare som undrar hur man ens
              kommer på idén att göra något så plågsamt kan jag säga att det
              handlar om att en del galtar vid könsmognaden utvecklar ämnen
              som får köttet att lukta illa.
            </seg>
          </u>
          <u>
            <seg>
              Lyckligtvis finns det redan nu bättre alternativ. Jordbruksverket
              framhåller vaccinering som ett effektivt verktyg med stora djurskyddsmässiga
              fördelar. Ett annat alternativ är att kastrera med bedövning,
              även om det inte är så fullt så bra som vaccineringen.
            </seg>
          </u>
          <u>
            <seg>
              Trots att alternativen alltså finns har regeringen aldrig kommit
              med det förbud som riksdagen efterlyst. När kommer det?
            </seg>
          </u>
          <note type="speaker">
            Anf. 83 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! I den vårbudget som presenterades för riksdagen för
              någon dag sedan öppnar regeringen möjligheter för stöd och hjälp
              att inhandla bedövningsmedel att användas i samband med kastrering
              av hangrisar. Detta är en öppning för att vi ska kunna genomföra
              det som riksdagen har beslutat, men jag är också av djurskyddsskäl
              angelägen om att vi inför det.
            </seg>
          </u>
          <u>
            <seg>
              Varför kommer inte detta i form av en lag? Det handlar om att
              vi måste ha utbildad personal som klarar av att genomföra detta
              i hela landet innan det är möjligt att strikt genomföra förslaget
              i form av en lagstiftning. Det kommer förslag om det här senast
              i samband med höstbudgeten.
            </seg>
          </u>
          <note type="speaker">
            Anf. 84 HELENA LEANDER (MP):
          </note>
          <u>
            <seg>
              Fru talman! Jag har också noterat det ni gör i budgeten, och
              visst är det ett litet steg. Men frågan är varför man över huvud
              taget ska tillåta kastrering utan bedövning när det nu finns alternativ.
              Andra länder har redan sprungit ifrån oss och förbjudit det. I
              till exempel Australien och Brasilien har man använt vaccinering
              sedan 1998 i stor skala. Det är inte så att det inte finns alternativ
              eller att de är oprövade.
            </seg>
          </u>
          <u>
            <seg>
              Man brukar inte införa lagar över en natt. Ofta har man i alla
              fall någon liten tid innan de träder i kraft, så att man kan genomföra
              utbildningen.
            </seg>
          </u>
          <u>
            <seg>
              Ska jag tolka ministerns svar som att vi kommer att få förbudet
              i samband med höstbudgeten? I så fall är jag väldigt glad. Annars
              kvarstår min fråga: När kommer förbudet?
            </seg>
          </u>
          <note type="speaker">
            Anf. 85 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Jag upprepar mitt svar: Vi återkommer senast i samband
              med höstbudgeten. Vad vi återkommer med återstår dock att se.
            </seg>
          </u>
          <u>
            <seg>
              Därtill måste jag upprepa att detta handlar om att ett antal
              tusen människor måste ha adekvat utbildning för att kunna hantera
              det här på det sätt som det måste hanteras på för människans men
              också djurens del. Nu talar vi om läkemedel som i fel användning
              kan vara skadliga, till och med dödliga.
            </seg>
          </u>
          <u>
            <seg>
              Vaccinationen mot svininfluensa
            </seg>
          </u>
          <note type="speaker">
            Anf. 86 GUSTAV NILSSON (M):
          </note>
          <u>
            <seg>
              Fru talman! Min fråga går till socialminister Göran Hägglund
              och handlar om den genomförda massvaccinationen mot svininfluensan.
            </seg>
          </u>
          <u>
            <seg>
              Med hittills kända fakta ser vi en koppling mellan vaccinationen
              och narkolepsi. Detta har gjort att det blivit en ganska omfattande
              debatt. Det är lätt att i efterhand peka på de problem som uppstått.
              Samtidigt vet vi av erfarenhet att vaccinationer i allmänhet är
              till mycket stor nytta och motverkar sjukdomar, lidande och höga
              kostnader för samhället.
            </seg>
          </u>
          <u>
            <seg>
              För att dra slutsatser inför framtida liknande situationer är
              det viktigt att det sker en utvärdering av massvaccineringen.
              Socialstyrelsen ser över frågan, men det kan också vara viktigt
              med en fristående, övergripande och oberoende utvärdering som
              har att besvara frågan om massvaccinering var rätt metod.
            </seg>
          </u>
          <u>
            <seg>
              Vilka lärdomar kan vi dra, och hur kommer utvärderingen att ske?
            </seg>
          </u>
          <note type="speaker">
            Anf. 87 Socialminister GÖRAN HÄGGLUND (KD):
          </note>
          <u>
            <seg>
              Fru talman! Det som Gustav Nilsson tar upp är förstås jätteviktigt
              av flera olika skäl. Det är viktigt av hälsoskäl. Det är viktigt
              för att människor ska ha högt förtroende för vaccinationer som
              instrument för att kunna möta hälsohot som närmar sig vårt land
              eller finns i vår närhet. Därför är det naturligtvis oerhört viktigt
              att vi drar slutsatser och lärdomar av det som skett.
            </seg>
          </u>
          <u>
            <seg>
              Som Gustav Nilsson sade har ett antal personer drabbats av bieffekter
              som har varit enormt olyckliga och som för vissa av barnen sannolikt
              kommer att innebära livslånga effekter. Vi försöker hantera det
              på olika sätt genom att möta de här grupperna, erbjuda så mycket
              hjälp vi någonsin kan och samla alla våra experter i det sammanhanget.
            </seg>
          </u>
          <u>
            <seg>
              Utvärderingen sker, precis som Gustav Nilsson sade, först hos
              Socialstyrelsen. Sedan får vi helt enkelt se om vi behöver ta
              ytterligare initiativ utöver detta.
            </seg>
          </u>
          <note type="speaker">
            Anf. 88 GUSTAV NILSSON (M):
          </note>
          <u>
            <seg>
              Fru talman! Jag tackar socialministern för svaret. I en så allvarlig
              situation som den som uppkommer i samband med en pandemi gäller
              det att agera snabbt. Sverige valde att genomföra en massvaccination.
              Andra länder valde andra metoder. Det viktiga är nu, som socialministern
              påtalar, att det sker en utvärdering och att vi kan lära av det
              som hänt.
            </seg>
          </u>
          <u>
            <seg>
              Jag tycker att jag har fått ett positivt svar från socialministern,
              men jag har en följdfråga som gäller ersättningen till de drabbade.
              Läkemedelsförsäkringen, som bekostas av läkemedelsbolagen, träder
              in, men vilken blir statens roll i detta sammanhang? Hur arbetar
              departementet med frågan? Vad kan förväntas? Det är viktigt att
              vi på olika sätt tar ett gemensamt ansvar för de drabbade barnens
              och ungdomarnas framtid.
            </seg>
          </u>
          <note type="speaker">
            Anf. 89 Socialminister GÖRAN HÄGGLUND (KD):
          </note>
          <u>
            <seg>
              Fru talman! Det är också en viktig fråga. Det finns, precis som
              Gustav Nilsson säger, en läkemedelsförsäkring som träder in och
              tar en del av detta. Frågan om ytterligare anspråk om ersättning
              bereds för närvarande i Regeringskansliet.
            </seg>
          </u>
          <u>
            <seg>
              Jag kan berätta att vi har gjort några andra saker, till exempel
              att ge stöd till den förening som har skapats för de familjer
              som har barn som drabbats. Det har från departementet getts pengar
              för att man ska kunna genomföra familjeveckor tillsammans, där
              hela familjen lär sig mer om hur man kan leva med effekterna av
              det som har inträffat och ökar sitt kunnande.
            </seg>
          </u>
          <u>
            <seg>
              Men som sagt är den stora ersättningsfrågan för närvarande under
              beredning. Vi hoppas att kunna lämna besked inom kort.
            </seg>
          </u>
          <u>
            <seg>
              Regelförenkling för småföretag
            </seg>
          </u>
          <note type="speaker">
            Anf. 90 LARS ISOVAARA (SD):
          </note>
          <u>
            <seg>
              Fru talman! Jag skulle vilja ställa en fråga till justitieminister
              Beatrice Ask.
            </seg>
          </u>
          <u>
            <seg>
              Småföretagens villkor och utvecklingsmöjligheter är viktiga grundförutsättningar
              för svensk tillväxt. Riksrevisionen har nyligen publicerat en
              rapport där regeringens arbete med regelförenklingsarbetet granskats.
              Det är onekligen en uppseendeväckande kritik som riktas mot det
              hittills förda arbetet, framför allt jämfört med de mål som var
              uppsatta för perioden 20062010. Ett centralt mål för regeringen
              var att minska företagens administrativa kostnader med 25 procent.
            </seg>
          </u>
          <u>
            <seg>
              Jag citerar ur rapporten: De administrativa kostnaderna minskade
              något under mandatperioden 20062010 men långt ifrån uppställda
              mål. På flera områden, såsom skatteområdet, har de administrativa
              kostnaderna tvärtom ökat.
            </seg>
          </u>
          <u>
            <seg>
              Min fråga är således: Vad är orsaken till att de uppställda målen
              inte har uppnåtts?
            </seg>
          </u>
          <note type="speaker">
            Anf. 91 Justitieminister BEATRICE ASK (M):
          </note>
          <u>
            <seg>
              Fru talman! Skälet till att vi inte har kommit tillräckligt långt
              när det gäller regelförenklingsarbetet är att det finns en ambassadör
              för varenda paragraf. Så fort man ska peta i någonting och förenkla
              för företagen är det många intresseorganisationer och andra som
              går i gång för att försvara paragraferna, så det är besvärligt.
            </seg>
          </u>
          <u>
            <seg>
              Ändock har vi genomfört flera viktiga förändringar för företagen.
              Låt mig bara nämna detta med förenklad revision, som innebär att
              det för de flesta små företag inte längre är ett krav att anlita
              en revisor. Jag tror att redan denna reform innebär en besparing
              för småföretagen på 2 ½ miljard kronor.
            </seg>
          </u>
          <u>
            <seg>
              Man kan säga att regeringen sammantaget borde ha kommit längre.
              Ja, men arbetet med varje fråga är komplicerat. Det är inte så
              att alla ställer sig upp som en man och försvarar förenklingen
              trots att den är angelägen. Men jag kan berätta att regeringen
              inte kommer att avsluta sitt engagemang för regelförenklingar,
              utan vi fortsätter att ta oss fram i terrängen och försöker se
              till att det blir enklare för företag.
            </seg>
          </u>
          <note type="speaker">
            Anf. 92 TREDJE VICE TALMANNEN:
          </note>
          <u>
            <seg>
              Med detta är dagens frågestund avslutad. Jag ber att få tacka
              närvarande ministrar och statsråd för medverkan.
            </seg>
          </u>
          <note>
            13 § (forts. från 11 §) Konsumenträtt (forts. CU15)
          </note>
          <note type="speaker">
            Anf. 93 ANNIKA LILLEMETS (MP):
          </note>
          <u>
            <seg>
              Fru talman! Köpfrid innebär att ingen mot sin vilja ska utsättas
              för påträngande reklam. Begreppet lanserades redan 1975 av Gunnar
              Adler Karlsson i hans bok Lärobok för 80-talet . Vi vet alla hur
              det gått. Sedan dess har floden av reklam blivit allt stridare
              och svårare att undvika.
            </seg>
          </u>
          <u>
            <seg>
              En jämförelse från 2005 visar att det detta år satsades ungefär
              lika mycket pengar på marknadsföring som på undervisning i grundskola
              och gymnasium i Sverige. Det handlar om enorma belopp. 58 miljarder
              kronor kostade reklamen i Sverige 2009, enligt Institutet för
              Reklam- och Mediestatistik. All marknadsföring är förstås inte
              dålig eller onödig, men den överdrivna och alltmer uppskruvade
              reklamen vi översköljs av är problematisk av flera skäl.
            </seg>
          </u>
          <u>
            <seg>
              Avund, girighet och frosseri är några av de dödssynder som den
              katolska läran använder sig av som liknelse för våra mänskliga
              svagheter. Det har blivit nödvändiga dygder i konsumtionssamhället
              där människor måste förmås att köpa mer och mer för att hjulen
              ska snurra. Reklamen underblåser dessa mänskliga svagheter, för
              den som är nöjd med sig själv och det hon eller han har är ofta
              en sämre konsument.
            </seg>
          </u>
          <u>
            <seg>
              Reklamen är ofta ett slags livsstilspropaganda som underblåser
              människors missnöje och syftar till att få oss att prioritera
              en rastlös jakt på nya prylar före sänkt arbetstid, mer fri tid
              och större utrymme för sådant som familj, vänner och kultur.
            </seg>
          </u>
          <u>
            <seg>
              Reklam handlar i grund och botten om makt. Man brukar tala om
              tre sorters makt: tvingande, belönande och betingande. Den betingande
              formen av maktutövning innebär att man skapar normer. Med reklam
              stärker man normer om köpande och ägande som sett ur ett miljö-
              och klimatperspektiv är ohållbara. Att minska reklamen är ett
              steg på vägen mot att befria oss från snäva och destruktiva normer
              som reducerar människor till kunder och konsumenter. Det är ett
              sätt att påbörja omställningen till en hållbar ekonomi inom naturens
              ramar en ekonomi som arbetar för människor och miljö i stället
              för mot.
            </seg>
          </u>
          <u>
            <seg>
              Oönskad reklam som upptar vår tid och våra tankar kan ses som
              ett slags mentala föroreningar. Den amerikanske företagaren Peter
              Barnes föreslår i sin bok Capitalism 3.0 att reklam ska begränsas
              och beskattas eftersom den inkräktar på vår tid och vår uppmärksamhet.
              Den brittiske nationalekonomen Richard Layard menar att överdriven
              reklam skadar samhället. Genom att den förstärker mer materialistiska
              värderingar samt driver på statusjakt och överdrivet lönearbete
              kan den bidra till att göra människor mer olyckliga. Han menar
              att det är rimligt att begränsa reklam och även beskatta den enligt
              principen att förorenare ska betala för sin skadliga påverkan
              i detta fall på människors välbefinnande.
            </seg>
          </u>
          <u>
            <seg>
              Statuskonsumtion är stressande både för dem som har mycket och
              för dem som har lite. Överdriven konsumtion är inte bara skadlig
              för människor utan även för miljön. Vi vet att om alla konsumerade
              som svenskar skulle vi behöva flera jordklot. I ett läge när den
              totala konsumtionsnivån redan ligger på en ohållbart hög nivå
              i Sverige behöver köphetsen dämpas och inte skruvas upp.
            </seg>
          </u>
          <u>
            <seg>
              Vad kan vi då göra för att öka köpfriden i Sverige? Marknadsföringslagen
              fredar oss delvis. Den som sätter upp en skylt med Nej tack till
              reklam på dörren eller brevlådan slipper förhoppningsvis oadresserad
              pappersreklam. Den som även vill slippa adresserad reklam och
              telefonförsäljning måste registrera sig i det så kallade Nixregistret.
              Men varför inte vända på ordningen så att endast de som aktivt
              har gett sitt samtycke får reklam eller blir uppringda av telefonförsäljare?
              En sådan ordning löser naturligtvis inte alla reklamrelaterade
              problem men skulle ändå vara ett steg åt rätt håll.
            </seg>
          </u>
          <u>
            <seg>
              En så enkel åtgärd som att införa en modell där endast de hushåll
              som sätter upp en skylt med Ja tack till reklam på dörren eller
              brevlådan får direktreklam skulle spara mycket möda och papper
              varje år. Många slänger reklamen direkt utan att läsa den. Med
              ett Javisstregister i stället för ett Nixregister skulle telefonförsäljare
              och marknadsförare med större precision nå just dem som vill ta
              del av deras budskap. Övriga skulle slippa bli störda i sina hem.
              Därför bör marknadsföringslagen skärpas så att den bättre skyddar
              medborgare mot att utsättas för oönskad marknadsföring. Endast
              den som uttryckligen har sagt sig vilja ha den bör få den.
            </seg>
          </u>
          <u>
            <seg>
              Fru talman! Så skulle vi kunna ta några små men viktiga steg
              på vägen mot ett samhälle där människor i första hand får vara
              människor vänner, föräldrar, grannar och medborgare och inte bara
              kunder, konsumenter och utbytbara kuggar i produktionsmaskineriet.
              Det skulle vara ett samhälle där mänsklig utveckling går före
              ekonomisk tillväxt och där gemenskap och fri tid värderas högre
              än den stressande kamp för att skaffa och äga mest som vi alla
              i längden förlorar.
            </seg>
          </u>
          <note>
            I detta anförande instämde Jan Lindholm (MP).
          </note>
          <note type="speaker">
            Anf. 94 JOHNNY SKALIN (SD):
          </note>
          <u>
            <seg>
              Fru talman! I betänkandet behandlas två enskilda motioner från
              mig själv som jag tycker förtjänar lite uppmärksamhet. I den ena
              motionen föreslås att riksdagen lagstadgar sista förfallodatum
              på fakturor till sista betalningsdag. Bakgrunden till detta förslag
              är att olika företag och organisationer tillämpar lite olika syn
              på hur betalningen ska gå till och vilken acceptans som finns
              gällande när betalningen kommer dem till handa.
            </seg>
          </u>
          <u>
            <seg>
              Med tanke på att de flesta i dag använder sin internetbank för
              betalningar och transfereringar och att praxis är att betalning
              inte räknas som till handa mottagaren när betalning inte sker
              på ett betalningskontor menar jag att en lagändring som kräver
              att sista förfallodatum likställs med sista betalningsdag vore
              att föredra. Jag yrkar därför bifall till SD:s reservation nr
              5.
            </seg>
          </u>
          <u>
            <seg>
              Den andra motionen rör en begäran om att riksdagen tillkännager
              regeringen som sin mening att säkra en rättvis ränteskillnadsersättning.
            </seg>
          </u>
          <u>
            <seg>
              Bakgrunden till motionen är att låntagare som velat lösa ut sina
              lån i ett läge där räntesituationen medför extra omkostnader för
              banken får betala en så kallad ränteskillnadsersättning för att
              kompensera bankens extra omkostnader. Däremot gäller inte det
              omvända förhållandet, vilket innebär att banken alltid är vinnare
              i relation till sina kunder. Av marknadsrättvisa skäl, då banken
              i sådana fall får möjlighet att ta hela ränteskillnaden i anspråk
              för att sedan låna ut pengarna till en annan kredittagare, menar
              jag att denna asymmetri snarast borde bytas ut mot en möjlighet
              för de privata bankkunderna att, om situationen så medger, begära
              en viss kompensation från banken i situationer där de tidigare
              måste lösa ut sina lån.
            </seg>
          </u>
          <u>
            <seg>
              Det här systemet existerar redan i dag i Norge, och det här systemet
              erbjuds även inom andra näringar, som till exempel elbranschen
              som också handlar med bundna och rörliga prisavtal, med benämningen
              bytesrätt. Därför borde det inte vara ett problem att införa detta
              också här i Sverige.
            </seg>
          </u>
          <u>
            <seg>
              Då jag emellertid inte förankrat idén hos mitt parti och då utskottet
              avstyrkt motionen kan jag tyvärr inte yrka bifall till motionen.
              Däremot tycker jag förstås att det vore trevligt om riksdagen
              fram till nästa motionstid funderar på om ett dylikt system kanske
              ändå vore att föredra även i här i Sverige.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Högskolan
          </note>
          <note>
            Föredrogs
          </note>
          <note type="speaker">
            Anf. 95 LOUISE MALMSTRÖM (S):
          </note>
          <u>
            <seg>
              Fru talman! Som förtroendevald är man representant för och utsedd
              av folket för att fatta kloka beslut. När jag tar emot studiebesök
              i riksdagen brukar jag säga att det naturligtvis går att leva
              sitt liv i korridorerna här, men om man bara gör det riskerar
              man att fatta ganska dåliga beslut. I stället bör man ta till
              sig de pusselbitar som finns tillgängliga, få så många intryck
              utifrån som möjligt och jämföra dem med torra propositioner, motioner
              och betänkandetexter och inte minst med den egna idén och visionen
              på det område man politiskt ansvarar för.
            </seg>
          </u>
          <u>
            <seg>
              Om man då tar på sig den här spanarblicken på området högskolan
              kan man till exempel ta del av det som händer i andra länder.
              Man kan ta del av vad Högskoleverket, Internationella programkontoret
              eller Riksrevisionen säger. Man kan lyssna på sektorn, träffa
              högskolor och universitet, de fackliga organisationerna som organiserar
              anställda i sektorn och man kan läsa deras facktidningar och debattinlägg.
              Och man kan träffa studenter, före detta studenter, blivande studenter
              och de som helt enkelt inte kom in och blev studenter. Allt det
              här förutsätter jag att vi som jobbar med de här frågorna gör.
            </seg>
          </u>
          <u>
            <seg>
              Vad är det då för bild som tonar fram i det här pusslet som läggs
              utifrån de här olika källorna?
            </seg>
          </u>
          <u>
            <seg>
              Först och främst att vi är ett litet kunskapsintensivt land som
              hela tiden måste ligga i yttersta framkant med en välutbildad
              befolkning om vi över huvud taget ska kunna konkurrera i en värld
              som är i full färd med att bygga ut sina högskolor och där en
              allt större andel av befolkningen skaffar sig en eftergymnasial
              utbildning. Ju fler som skaffar sig en högre utbildning i omvärlden,
              desto fler behöver ha det i Sverige. Det finns ett klockrent samband
              mellan grupper med hög utbildningsnivå och lägre arbetslöshet.
            </seg>
          </u>
          <u>
            <seg>
              Tio OECD-länder har redan en högre andel högskoleutbildade i
              åldern 2534 år än Sverige. Globaliseringsrådet bekräftar också
              bilden av att efterfrågan på fler akademiskt utbildade kommer
              att öka med tanke på att vi blir en alltmer kunskapsbaserad ekonomi.
            </seg>
          </u>
          <u>
            <seg>
              Det blir också tydligt att det finns vissa brister i kvaliteten
              i den högre utbildningen. Det handlar om ett resursfördelningssystem
              som till viss del fungerar kvalitetsfrämjande, men som till viss
              del också motverkar hög kvalitet och effektivitet. Det handlar
              om brister i jämställdhetsarbetet, i studentinflytandet, i den
              breddade rekryteringen, i kopplingen mellan grundutbildning och
              forskning och i studenternas villkor i övrigt. Förutom levnadsstandarden,
              tryggheten och bostadssituationen poängterar studenter man möter
              att undervisningstimmarna är för få och att anknytningen till
              arbetsmarknaden ofta är dålig. Situationen blir särskilt kännbar
              för studenter från hem som inte är lika resursstarka och inte
              har samma kontakter på arbetsmarknaden som barn till föräldrar
              med högre utbildning och etablering på arbetsmarknaden ofta har.
            </seg>
          </u>
          <u>
            <seg>
              Det finns också problem med urvalet till högre utbildning. Antagningssystemet
              upplevs inte som effektivt, överblickbart, förutsägbart och rättssäkert.
              Meritpoängen försvårar. Varje förändring skapar nya orättvisor
              gentemot grupper som redan påbörjat sina studier utan att veta
              hur de skulle ha valt taktiskt. Fler unga studenter från studievana
              miljöer och universitetsstäder tränger undan äldre studenter från
              mindre orter och försvårar det livslånga lärandet.
            </seg>
          </u>
          <u>
            <seg>
              Detta hänger samman med turerna kring ifrågasättandet av dagens
              högskolelandskap. Utbildningsministern räknar med att verkligheten,
              med minskade ungdomskullar, kommer att uppmuntra lärosäten att
              gå samman, men än så länge använder han budgetverktyget och ger
              små och medelstora högskolor mycket sämre möjligheter att utvecklas
              genom förlorade examenstillstånd som får direkt genomslag.
            </seg>
          </u>
          <u>
            <seg>
              För kvaliteten totalt innebär det att en del lärosäten, som faktiskt
              är föredömen vad gäller anknytning till arbetsmarknaden, extern
              finansiering, breddad rekrytering och studentinflytande, får betydligt
              sämre villkor. Dessutom får det konsekvenser för arbetskraftsförsörjningen
              vad gäller till exempel lärare och sjuksköterskor i respektive
              region.
            </seg>
          </u>
          <u>
            <seg>
              Fru talman! Frågan är då vad man kan dra för slutsatser av detta
              pussel. Och det är nu vi kommer till de stora skiljelinjerna i
              vår högskolepolitik.
            </seg>
          </u>
          <u>
            <seg>
              Som socialdemokrat drar jag slutsatsen att vi måste ha mycket
              högre ambitioner vad gäller andelen som avslutar eftergymnasiala
              studier. Vårt mål är att minst 50 procent av 3034-åringarna ska
              ha avslutat en minst tvåårig eftergymnasial utbildning, högskola
              eller yrkeshögskola, år 2020.
            </seg>
          </u>
          <u>
            <seg>
              Jag drar slutsatsen att vi måste använda våra mänskliga tillgångar
              bättre. Som det lilla kunskapsintensiva land vi är, och vill vara,
              måste vi ta till vara på alla begåvningar som finns här. Det finns
              inga skäl att hålla tillbaka någon, utan alla ska få möjlighet
              att förverkliga sina studiedrömmar och nå så högt som det över
              huvud taget är möjligt. Det innebär att vi måste ha skyhöga förväntningar
              på alla barns förmåga så snart de sätter sin fot i förskolan och
              rakt igenom hela skolsystemet. Det innebär också att vi måste
              bygga bort alla trösklar i utbildningssystemet, såsom meritpoängen,
              Björklunds gymnasieskola light och nedrustningarna inom vuxenutbildningen.
            </seg>
          </u>
          <u>
            <seg>
              Det kan inte vara så att det är tre gånger vanligare att barn
              till högskoleutbildade föräldrar har förmågan att läsa vidare
              jämfört med barn till föräldrar med gymnasieutbildning. Det måste
              ha hänt något på vägen som gör att de inte gör det.
            </seg>
          </u>
          <u>
            <seg>
              Meritpoängen, som vissa moderna språk numera ger, får också helt
              andra absurda konsekvenser som att hörselskadade tvingas välja
              mellan att läsa teckenspråk och bli mer delaktiga i sin omvärld
              och att läsa ett språk som ger meritpoäng och därmed möjlighet
              att komma in på sin drömutbildning. Och de som har läst språk
              och har högre betyg från tiden innan meritpoängen infördes konkurreras
              ut av personer med lägre betyg som har läst exakt samma språk
              senare.
            </seg>
          </u>
          <u>
            <seg>
              Jag drar också slutsatsen att vi behöver öka kvaliteten på landets
              högskolor. Det handlar om att tillföra resurser för att öka antalet
              lärarledda timmar och mer tid för studenter att träffa sin handledare,
              fler disputerade lärare, speciellt inom humsam. Det handlar om
              att justera resursfördelningssystemet så att det får större legitimitet
              i sektorn och lägger mer fokus på utbildningarnas kvalitet och
              genomförande och mindre på att mäta kvaliteten på själva studenterna.
              Det handlar om att tydligare knyta högskolors utbildningar till
              det arbetsliv som ska suga upp studenterna efter examen. Det kan
              också handla om att tydligare stötta lärosäten i arbetet med breddad
              rekrytering, jämställdhet och mångfald.
            </seg>
          </u>
          <u>
            <seg>
              När det gäller högskolelandskapet drar jag slutsatsen att det
              måste bli slut på hycklandet och svälta räv-leken. Efter alla
              kraftfulla förändringar i högskolesektorn som skett på 2000-talet
              utan att konsekvenserna av dem har följts upp tillräckligt är
              det helt enkel kanske dags att sätta sig ned och utreda högskolans
              framtida lokalisering, titta på kopplingen mellan utbildning och
              forskning, finansieringen och den strategiska inriktningen för
              att trygga framtida konkurrenskraft och kompetensförsörjning i
              hela landet.
            </seg>
          </u>
          <u>
            <seg>
              Fru talman! Regeringen och utskottets majoritet drar andra slutsatser
              än vi. Regeringens ambitioner för framtiden är så lågt satta att
              vi redan nu lever upp till målen med råge. Regeringen säger att
              det räcker med att mellan 40 och 45 procent av 3034-åringarna
              har en eftergymnasial utbildning trots att nästan 44 procent har
              det redan i dag. Regeringen skulle alltså vara nöjd även om vi
              backade 4 procent. Snacka om låga förväntningar och om att backa
              in i framtiden och riskera att stå handfallen inför en omvärld
              som ställer allt högre kompetenskrav!
            </seg>
          </u>
          <u>
            <seg>
              I stället för att skjuta till resurser för högre kvalitet och
              satsa på fler undervisningstimmar eller bättre arbetsmarknadskoppling
              väljer regeringen att flytta runt pengar i systemet och därmed
              kalla samma pengar som universiteten redan har fått för en kvalitetssatsning.
            </seg>
          </u>
          <u>
            <seg>
              Regeringen tricksar med meritpoäng och regler för antagning till
              högskolan så att det blir hart när omöjligt att planera sina studier
              och så att grupper som inte gjort de rätta valen från början missgynnas.
              Förutom det faktum att de som kommit direkt från gymnasiet slår
              ut äldre motiverade studenter och knappast lever upp till målet
              om livslångt lärande påverkar det dessutom kvaliteten på högskolorna
              som får alltför homogena grupper. Därtill ökar det naturligtvis
              den sociala snedrekryteringen.
            </seg>
          </u>
          <u>
            <seg>
              Det är kanske inte så konstigt att ambitionerna är låga. När
              Björklund får en öppen fråga om hur hans drömskola ser ut om tio
              år väljer han att trycka på betyg från fjärde klass och en ännu
              mer avskalad gymnasieskola som inte rustar någon för en framtida
              arbetsmarknad hur den än kommer att se ut.
            </seg>
          </u>
          <u>
            <seg>
              Regeringen motsätter sig en utbyggnad av antalet högskoleplatser
              och låtsas att de väljer kvalitet framför kvantitet. Det gör de
              inte. Faktum är att valet inte ens står mellan kvantitet och kvalitet
              i den högre utbildningen eller i utbildning på någon nivå alls
              för den delen. Valet står snarare mellan en investering i fler
              utbildningsplatser och högre kvalitet i utbildningen eller billigare
              pommes frites på närmaste snabbmatskedja.
            </seg>
          </u>
          <u>
            <seg>
              För oss är det valet enkelt. Vi vet att kunskap är makt och att
              utbildning ger frihet. Kunskapens värde devalveras inte för att
              man är många som delar på den, snarare tvärtom. Samhället och
              varje individ vinner på att utbilda sig, ur alla perspektiv. Anställbarheten
              ökar. Man blir bättre på att bevaka sina demokratiska rättigheter.
              Man får högre levnadsstandard och bättre hälsa, och studier leder
              ofta till personlig utveckling. Kort sagt, mer kunskap och utbildning
              leder till större individuell frihet.
            </seg>
          </u>
          <u>
            <seg>
              Varför väljer regeringen medvetet bort något som kunde ha lett
              till ökad individuell frihet för många fler och som dessutom gör
              att Sverige som nation riskerar att halka efter?
            </seg>
          </u>
          <u>
            <seg>
              Fru talman! Vi står naturligtvis bakom alla våra reservationer,
              men jag yrkar för tids vinnande bifall bara till reservationerna
              4 och 23.
            </seg>
          </u>
          <note type="speaker">
            Anf. 96 AGNETA LUTTROPP (MP):
          </note>
          <u>
            <seg>
              Fru talman! Sveriges högskolor och universitet ska präglas av
              kvalitet, mångfald och tillgänglighet. Ett samhälle i ständig
              utveckling behöver en väl fungerande utbildning. Med en hög kvalitet
              i den högre utbildningen redan på grundnivå läggs grunden för
              ett nyfiket kunskapssamhälle. Miljöpartiet vill se en utveckling
              där högskola och universitet går från en sluten akademi till en
              öppen högskola.
            </seg>
          </u>
          <u>
            <seg>
              Den svenska högskolan har byggts ut kraftigt de senaste 1020
              åren. Detta har skett genom att antalet utbildningsplatser ökat.
              Tyvärr har satsningen på kvalitet uteblivit. Sverige behöver en
              livskraftig och högkvalitativ forskning, och en förutsättning
              för det är att grundutbildningen förbereder studenterna för såväl
              arbetsmarknad som högre studier. Miljöpartiet menar att Sveriges
              högskolor och universitet är i behov av flera tydliga kvalitetssatsningar.
            </seg>
          </u>
          <u>
            <seg>
              Den lärarledda undervisningen uppgår i vissa fall bara till fyra
              timmar per vecka inom en del ämnen, och andelen internationella
              studenter minskar som en följd av regeringens politik. Aldrig
              någonsin tidigare har så få sökt till lärarutbildningen och så
              många hoppat av. Det är inte bara det att få har sökt till lärarutbildningen,
              utan det är en hel del som har kommit in men aldrig använt sig
              av platserna.
            </seg>
          </u>
          <u>
            <seg>
              Vid Uppsala universitet har man på ett av programmen endast tolv
              lärarstudenter, och det är ju ett stort lärosäte. Så här ser det
              ut på väldigt många lärarutbildningar. Det kommer inom en snar
              framtid att bli ett problem.
            </seg>
          </u>
          <u>
            <seg>
              Dessutom har regeringen sjösatt en otydlig reformagenda som hotar
              de mindre och mer regionala högskolorna. Miljöpartiet är kritiskt
              till den politik som regeringen för som medför nedskärningar och
              omfördelningar av medel från mindre och regionala högskolor till
              större lärosäten. Vi har besökt mindre högskolor, och alla har
              tagit upp den här frågan. Ska Sverige ta vara på sin innovationskraft
              behövs en bred kompetensförsörjning och en högre utbildning av
              hög kvalitet i hela landet.
            </seg>
          </u>
          <u>
            <seg>
              Fru talman! Ett antal styrelseordförande från högskolor och universitet
              skrev för en tid sedan i Göteborgs-Posten att man lite förenklat
              skulle kunna säga att vi håller på att få ett helt nytt högskolelandskap
              endast på basis av ett budgetbeslut. Omgivningen har huvudsakligen
              informerats via debattartiklar av och intervjuer med utbildningsministern
              i olika medier, men inget utredningsarbete har gjorts och inget
              organiserat samtal med sektorns företrädare och dess intressenter
              har förts. Alltså har inget av det som normalt borde föregå så
              stora förändringar som utbildningsministern och regeringen nu
              sammantaget signalerat skett.
            </seg>
          </u>
          <u>
            <seg>
              Vi ser till skillnad från regeringen ett fortsatt behov av mindre,
              regionala högskolor. Samhällsutvecklingen kräver det. Det livslånga
              lärandet kommer att spela en allt större roll. Behovet av kompetensutveckling
              är tydligt, och Högskoleverkets senaste rapport om studenternas
              studiemönster visar att 40 procent av tidigare studenter återvänder
              för påbyggnad. Då kan vi inte bara ha ett fåtal stora universitet
              placerade i Sveriges storstäder. Det måste vara nära till kompetensutvecklingen
              både för individer och för företag.
            </seg>
          </u>
          <u>
            <seg>
              Fru talman! Studenterna gör en stor investering både i tid och
              i pengar när de väljer att utbilda sig och har rätt att förvänta
              sig att få en utbildning av hög kvalitet. Genom att förbättra
              sociala villkor ökar förutsättningarna för fler att studera, prestera
              bättre och nå högre resultat.
            </seg>
          </u>
          <u>
            <seg>
              Regelverken måste underlätta för människor att utnyttja sin potential.
              Deltidsstudier kan vara ett utmärkt sätt att komma tillbaka till
              studier efter en tids heltidssjukskrivning. Dagens situation där
              människor som har kapacitet att studera på deltid tvingas in i
              heltidssjukskrivning är orimlig.
            </seg>
          </u>
          <u>
            <seg>
              Miljöpartiet vill genomföra nödvändiga förändringar i regelverket
              för att möjliggöra för den som är halvtidssjukskriven att studera
              på halvtid.
            </seg>
          </u>
          <u>
            <seg>
              Den lärarledda tiden måste öka i högre utbildning. Ungefär 40
              procent av heltidsstudenterna uppger i dag att de har nio timmar
              i veckan eller mindre av lärarledd undervisning. Många studenter
              har så lite som fyra timmar i veckan med en lärare på universitetet.
            </seg>
          </u>
          <u>
            <seg>
              Miljöpartiet vill i ett första steg att alla studenter får en
              genomsnittlig lärarledd undervisningstid om minst tio timmar i
              veckan i grundutbildningen. För detta anslog vi i höstas 3 miljarder
              kronor i budgeten. Vi kommer att fortsätta att ge förslag för
              riktiga kvalitetssatsningar.
            </seg>
          </u>
          <u>
            <seg>
              Jag kommer att teckna den sista meningen, och för att den ska
              gå fram i mikrofonen kommer jag att tala också, vilket man vanligtvis
              inte gör, men jag gör det i dag som ett undantag.
            </seg>
          </u>
          <u>
            <seg>
              Teckenspråk ger meritpoäng till högskolor och till universitet
              precis som andra moderna språk. Det är en seger för teckenspråket.
            </seg>
          </u>
          <note>
            I detta anförande instämde Jan Lindholm (MP).
          </note>
          <note type="speaker">
            Anf. 97 RICHARD JOMSHOF (SD):
          </note>
          <note>
            Fru talman! Vi har i dag att ta ställning till en rad motionsyrkanden
            om högskolan från den allmänna motionstiden. Jag vill inledningsvis
            yrka bifall till en hel del reservationer, nämligen 2, 4, 6, 8,
            10, 14, 18, 19, 20, 21, 22 och 31.
          </note>
          <u>
            <seg>
              Det är Sverigedemokraternas övertygelse att Sveriges möjligheter
              att också i framtiden konkurrera i en alltmer globaliserad värld
              är beroende av förbättringar inom utbildningsområdet i allmänhet
              och inom den högre utbildningen i synnerhet. Vi ser med oro på
              att resurstilldelningen till den högre utbildningen urholkats
              de senaste 20 åren, vilket lett till färre timmar lärarledd undervisning
              och större undervisningsgrupper. Lärare vittnar samtidigt om obetald
              arbetstid, och arbetsgivare vittnar om svårigheter med att behålla
              kompetent personal.
            </seg>
          </u>
          <u>
            <seg>
              Vi kan inte acceptera denna kvalitetsförsämring av den högre
              utbildningen. Därför har vi valt att skjuta till en hel del medel
              för att försöka åtgärda situationen. I vår senaste höstbudget,
              men också i vår kommande vårbudget, skjuter vi till drygt 11 miljarder
              kronor åren 20122015 för att försöka åtgärda bristerna enligt
              Grundbultens beräkningar.
            </seg>
          </u>
          <u>
            <seg>
              Fru talman! Detta är en viktig del i Sverigedemokraternas strävan
              för att höja nivån på Sveriges utbildningssystem och komma till
              rätta med den bristande matchningen på arbetsmarknaden. Det är
              något som jag berört flera gånger från denna talarstol och tänkte
              kort beröra det även i dag. Jag tycker nämligen att det är ett
              huvudproblem.
            </seg>
          </u>
          <u>
            <seg>
              Jag anser att det är en självklarhet att högre utbildning också
              ska leda till arbete. Vi menar att det måste ske en effektivisering
              bland högskolorna för att matcha utbildningsutbudet mot näringslivets
              behov av kompetens. Frågan om anställbarhet för studenter som
              genomgår en utbildning på högskola eller universitet är mycket
              viktig, inte minst med tanke på att samhället satsar mer än 40
              miljarder kronor på denna verksamhet årligen. Till detta kommer
              forskningsanslag på drygt 7 miljarder kronor. Dessutom är högskoleutbildningens
              kvalitet och effektivitet oerhört viktig för Sveriges fortsatta
              välstånd och konkurrenskraft internationellt sett.
            </seg>
          </u>
          <u>
            <seg>
              För att kunna bedöma de examinerade studenternas framgång på
              arbetsmarknaden efter avslutade studier menar vi att det krävs
              en ordentlig uppföljning av lärosätena och deras studenter. Enligt
              Riksrevisionen finns det betydande brister i lärosätenas anpassning
              till aktuell arbetsmarknad och dess behov men också i den uppföljning
              man bedriver.
            </seg>
          </u>
          <u>
            <seg>
              Det är dock inte bara Riksrevisionen som pekar på brister vad
              gäller högre utbildningars och kursers relevans för arbetsmarknaden.
              Undersökningar genomförda av Svenskt Näringsliv och Sveriges Ingenjörer
              bekräftar att det som Riksrevisionen tar upp stämmer. I motion
              Ub508, reservation 10, föreslår vi en rad åtgärder vilka syftar
              till ökad anställningsbarhet efter avslutad utbildning. Det handlar
              om bättre uppföljning från lärosätenas sida, ökat samarbete och
              ökad dialog med företag samt en tydligare högskolelag i frågan.
            </seg>
          </u>
          <u>
            <seg>
              Utöver detta även det har jag berört flera gånger tidigare avsätter
              vi betydande resurser till Myndigheten för yrkeshögskolan. Genom
              denna riktade satsning på yrkeshögskolan menar vi att vi gör det
              mycket lättare både för företagen att anställa och för våra ungdomar,
              liksom för äldre som vidareutbildar eller omskolar sig, att få
              en utbildning som leder till arbete. Det är viktigt.
            </seg>
          </u>
          <u>
            <seg>
              Fru talman! Jag vill, när jag har chansen, slå ett slag för nordisk
              språkförståelse och lyfta fram motion Ub486, reservation 21. Det
              framkommer nämligen i Nordiska ministerrådets handlingsplan för
              nordiskt kulturellt samarbete från 1988 att den fundamentala förutsättningen
              för det nordiska kultursamarbetet är språkförståelsen mellan de
              nordiska länderna. Trots detta visar det sig att språkförståelsen
              mellan de nordiska länderna blivit sämre, och inte bara sämre
              utan mycket sämre.
            </seg>
          </u>
          <u>
            <seg>
              Ett exempel på det är när Ungdomens Nordiska råd hösten 2008
              beslutade att övergå till att använda engelska som arbetsspråk
              sedan man konstaterat att ledamöternas förståelse av de nordiska
              språken var så dålig att en effektiv kommunikation på de nordiska
              språken inte var möjlig. Man kunde helt enkelt inte förstå varandra.
              Detta är djupt olyckligt.
            </seg>
          </u>
          <u>
            <seg>
              Jag ser med stor oro på att språkförståelsen mellan de nordiska
              länderna har försämrats, vilket i förlängningen är ett hot både
              mot den gemensamma nordiska identiteten och mot tanken på en integrerad
              nordisk arbetsmarknad.
            </seg>
          </u>
          <u>
            <seg>
              Anna Helga Hannesdóttir, filosofie doktor och lektor vid Institutionen
              för svenska språket vid Göteborgs universitet, föreslår bland
              annat att kunskap om grannspråk, som hon kallar det, och grannspråksundervisning
              ska införas som krav i examensordningen för lärarexamen med inriktning
              på svenskämnet. Det tror jag kan vara ett sätt att angripa problemet.
              I motionen föreslår jag att regeringen tillsätter en utredning
              med syfte att presentera konkreta förslag på hur den nordiska
              språkförståelsen ska kunna förbättras. Jag anser att det är ett
              angeläget problem som vi omedelbart borde ta tag i.
            </seg>
          </u>
          <u>
            <seg>
              Låt mig avslutningsvis konstatera att samtliga partier är positiva
              till att höja statusen för teckenspråket, vilket naturligtvis
              är oerhört glädjande.
            </seg>
          </u>
          <note type="speaker">
            Anf. 98 ROSSANA DINAMARCA (V):
          </note>
          <u>
            <seg>
              Fru talman! Vänsterpartiet har inte varit anhängare av meritpoängsystemet.
              Vi tycker att det är sorterande och kräver medvetna val av elvaåringar.
              Vi vet att valen kanske inte är särskilt medvetna när man är så
              ung. Det faller mycket på vilka föräldrar man har, vilket ökar
              på de stora skillnaderna som vi redan i dag ser i den svenska
              skolan.
            </seg>
          </u>
          <u>
            <seg>
              Om man över huvud taget ska ha ett meritpoängssystem och premiera
              språkkunskaper vid antagning till gymnasieutbildning och till
              högskolan anser vi att det inte ska missgynna eleven som studerar
              teckenspråk eller modersmål. Kunskaper som eleven tillägnat sig
              genom studier i teckenspråk eller modersmål ska naturligtvis vara
              meriterande på samma sätt som moderna språk.
            </seg>
          </u>
          <u>
            <seg>
              Det är mycket positivt att ett enigt utskott nu står bakom att
              teckenspråk ska likställas med moderna språk när det gäller meritpoäng.
              Jag hoppas givetvis att även utskottet, och kanske till och med
              regeringen, snart kommer till insikt om att kurser i modersmål
              också ska ge meritpoäng, på samma sätt som kurser i moderna språk.
              Det skulle höja statusen för ämnet men också stärka de elever
              som i dag har ett annat modersmål men tvingas välja bort det för
              att det inte ger meritpoäng.
            </seg>
          </u>
          <u>
            <seg>
              Fru talman! De nya avgifterna på högskolan utestänger en stor
              grupp studenter samtidigt som behovet av spetskompetens och internationalisering
              aldrig varit större. Dessutom hotas vissa tekniska utbildningar
              när antalet utomeuropeiska studenter nu minskar drastiskt. Den
              högre utbildningen är central för Sveriges samhällsutveckling
              och för vår internationella konkurrenskraft. För Vänsterpartiet
              är rätten till utbildning en grundläggande rättighet. Högre utbildning
              måste vara en del av samhället och vara tillgänglig för alla.
              Därför anser vi att den svenska utbildningen ska vara avgiftsfri
              för alla.
            </seg>
          </u>
          <u>
            <seg>
              Regeringen måste vidta de åtgärder som behövs för att förhindra
              de svåra konsekvenser som avgiftsreformen har bidragit till innan
              det är för sent.
            </seg>
          </u>
          <u>
            <seg>
              Det minskade antalet internationella studenter hotar inte bara
              utbildningarnas internationalisering utan också deras bredd. Det
              finns en risk att många utbildningar inte längre kommer att kunna
              erbjudas. Masterutbildningarna och vissa tekniska utbildningar
              är särskilt hotade. Denna utveckling är inte bara ett hot mot
              Sveriges möjligheter att uppfylla åtagandena i Bolognaöverenskommelsen
              utan också mot Sveriges framtida kompetensförsörjning.
            </seg>
          </u>
          <note>
            Därmed yrkar jag bifall till reservationerna 25 och 30.
          </note>
          <note type="speaker">
            Anf. 99 MICHAEL SVENSSON (M):
          </note>
          <u>
            <seg>
              Fru talman! Jag ska här göra ett uttalande och uttrycka en viljeinriktning,
              som jag vet kommer att nå 100 procent enighet i kammaren. Vi vill
              nämligen ha världens bästa skola. Vi vill också ha världens bästa
              högre utbildning. Det tror jag naturligtvis alla ställer upp på.
            </seg>
          </u>
          <u>
            <seg>
              Dessa två saker hänger intimt ihop med varandra. Det är därför
              regeringen och allianspartierna under flera år har arbetat med
              nya reformer och ramverk som nu finns på plats för att skapa en
              bättre skola. Vi har återupprättat kunskapskraven i skolan. Det
              tror vi är av vikt för att få en bättre högre utbildning.
            </seg>
          </u>
          <u>
            <seg>
              När jag kom in i utbildningsutskottet frågade jag mig först vad
              grundkurserna på högskolor och universitet var för något. De fanns
              inte på min tid. Jo, de fanns för att man behövde komplettera
              sina gymnasiestudier. Det är en skymf mot den högre utbildningen
              att denna komplettering över huvud taget behövs. Det ska naturligtvis
              åtgärdas i framtiden.
            </seg>
          </u>
          <u>
            <seg>
              Man kan då ställa sig några frågor. Varför världens bästa högre
              utbildning? När och hur? Det ska jag strax återkomma till.
            </seg>
          </u>
          <u>
            <seg>
              Det sker ett enträget arbete på berörda myndigheter och ute på
              universitet och högskolor för att vi ska få en så bra utbildning
              som möjligt. Med hjälp av ökad autonomi, ökad konkurrens och flexibilitet
              ökar vi möjligheterna till höjd kvalitet. Det har kommit en rapport
              från Riksrevisionen som pekar på att detta till vissa delar kan
              vara kontraproduktivt. Vi stiftar lagar i landet, regeringen styr
              riket och regeringen styr med hjälp av myndigheter som kontrollerar
              att allt blir som det är tänkt att det ska vara. Vi ser inte något
              oroväckande i att Riksrevisionen lägger fram en sådan rapport.
              Snarare gör de ett gott jobb.
            </seg>
          </u>
          <u>
            <seg>
              Varför är det viktigt? Det är naturligtvis viktigt att Sverige
              står sig bra i internationell konkurrens. Det är av oerhörd vikt
              att vi får stora, nya framväxande företag som kan ge våra medborgare
              jobb även i framtiden. Om vi tittar på de riktigt stora uppfinningarna
              och innovationerna i svensk företagshistoria kan vi se att många
              av företagen är över hundra år gamla. Om vi tittar på en del andra
              länder, till exempel USA, ligger genomsnittsåldern för de stora
              företagen på 1015 år. Den bilden måste vi naturligtvis förbättra.
            </seg>
          </u>
          <u>
            <seg>
              Hur ska detta gå till? Jo, det är genom att staten till en del
              styr via sitt resursfördelningssystem, att vi gör kontinuerliga
              mätningar av kvaliteten och med hjälp av autonomireformen, det
              vill säga att högskolorna i högre utsträckning får styra sig själva.
            </seg>
          </u>
          <u>
            <seg>
              Vad är syftet med högre utbildning? Det är naturligtvis bildning.
              Det ska vi inte glömma bort, även om vi vill att alla ska vara
              anställbara. Men vi vill ha en högre utbildning i samhället. Precis
              som har nämnts i talarstolen tror vi att utbildning leder till
              ökad frihet och valfrihet för de enskilda människorna. Vi kan
              alla ställa upp på att det är bra med utbildning.
            </seg>
          </u>
          <u>
            <seg>
              Vi ska också om någon läste ledaren i Svenska Dagbladet för ett
              par veckor sedan betänka att det inom vissa områden kan ske en
              överutbildning. Man pekade på att företagen ibland frågar efter
              gymnasieekonomer och gymnasieingenjörer, men alltför många vill
              utbilda sig till civilingenjörer och civilekonomer. Det här kan
              vi naturligtvis åtgärda med hjälp av ett flexibelt och vaket system.
            </seg>
          </u>
          <u>
            <seg>
              Det är bra med fokus på yrkesutbildningar och spetskunskap, men
              vi får inte heller glömma tvärvetenskaplig utbildning och forskning.
            </seg>
          </u>
          <u>
            <seg>
              Ett annat bekymmer som har gällt våra studenter är att medelåldern
              för inträde till högre utbildning har varit hög, likaså har många
              tagit god tid på sig. Här har vi glädjande nog sett sjunkande
              tal vad gäller både inträdesålder och genomströmningshastighet.
              Det är naturligtvis också av vikt för en god samhällsekonomi.
            </seg>
          </u>
          <u>
            <seg>
              Vad gäller då för våra högskolor i landet? Det snackas mycket
              hit och dit. Vilka ska vara kvar? Ska några slås ihop? Ska några
              läggas ned? Jag ska en gång för alla, även om jag inte sitter
              i regeringen, säga att regeringen inte har för avsikt att lägga
              ned några högskolor alls. Däremot är kvaliteten av vikt i fråga
              om vilka som bör ha ökad eller minskad verksamhet, men detta är
              upp till dem själva. Medel finns avsatta i budgeten för dem som
              vill söka närmare samarbete och kanske till och med samgående.
              Jag vänder mig även till de eventuella rektorer som tittar på
              debatten i tv:n; regeringen har inte för avsikt att lägga ned
              några högskolor alls.
            </seg>
          </u>
          <u>
            <seg>
              Regeringen avser också att ta fram en justerad och förbättrad
              resursfördelningsmodell som ökar samverkan mellan högskolor och
              det kringliggande samhället. Vi tror att det är av största vikt.
              Detta är också mycket viktigt för de små högskolorna runt om i
              landet.
            </seg>
          </u>
          <u>
            <seg>
              Fru talman! Jag är glad över att det, trots allt, i de stora
              frågorna finns en samsyn. Det är av största vikt att de miljarder
              som läggs på området används på ett optimalt sätt. Vi ligger fortfarande
              i topp i världen. Vi satsar oerhört mycket pengar nästan mest
              i världen men vi får inte ut riktigt lika mycket. Det ska vi diskutera
              så småningom i debatten om forskning och innovation.
            </seg>
          </u>
          <u>
            <seg>
              Jag vill yrka bifall till förslaget i betänkandet och avslag
              på samtliga reservationer.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.48 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            15 § Beslut om ärende som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 12
          </note>
          <note>
            Övriga punkter
          </note>
          <note>
            16 § Aktuell debatt: Hushållens skuldsättning
          </note>
          <note type="speaker">
            Anf. 100 PER BOLUND (MP):
          </note>
          <u>
            <seg>
              Herr talman! Tack för chansen att få diskutera den här angelägna
              frågan!
            </seg>
          </u>
          <u>
            <seg>
              Regeringen och speciellt finansminister Anders Borg brukar få
              beröm för de offentliga finanserna. Den svenska statsskulden ligger,
              som vi alla känner till, på en låg nivå jämfört med många andra
              länder, till exempel krisekonomierna i Sydeuropa. Det är något
              som vi gemensamt ska vara stolta över och värna.
            </seg>
          </u>
          <u>
            <seg>
              Men och det är ett viktigt men det är inte hela bilden. I skuggan
              av skuldkrisen i Europa har ett annat problem vuxit sig starkare
              i Sverige. Det är de svenska hushållens privata skuldsättning,
              som har ökat under lång tid. Där finns det nu en risk för att
              en fortsatt skuldsättning kan leda till ekonomisk instabilitet.
              Läget har blivit så allvarligt att EU-kommissionen har utfärdat
              en varning till Sverige.
            </seg>
          </u>
          <u>
            <seg>
              Sverige har också sedan tidigare speciella erfarenheter av stigande
              skuldsättning. Den svåra ekonomiska kris som Sverige drabbades
              av på 90-talet utlöstes till stor del av att fastighetspriserna
              steg under en tid och tvingade hushållen att just ta stora skulder.
              När priserna sedan vände nedåt krympte säkerheten för lånen ihop,
              många låntagare kom på obestånd, och flera svenska banker hamnade
              i svåra ekonomiska problem.
            </seg>
          </u>
          <u>
            <seg>
              När staten sedan, i kombination med ökande arbetslöshet, tvingades
              rädda bankerna innebar det att Sverige på bara fyra år gick från
              att ha haft västvärldens starkaste statsfinanser till att ha västvärldens
              svagaste.
            </seg>
          </u>
          <u>
            <seg>
              Nu ser vi samma tendenser igen, med stigande huspriser och ökande
              skuldsättning. En del åtgärder har visserligen vidtagits, till
              exempel bolånetak, och i måndags tillsatte regeringen en utredning
              om hushållens skuldsättning, efter det att vi hade begärt denna
              debatt. Men trots det ser vi hur skulderna bland hushållen fortfarande
              stiger.
            </seg>
          </u>
          <u>
            <seg>
              Jag ser fram emot dagens debatt och att diskutera den här viktiga
              frågan. Jag vill också passa på att skicka med en fråga till den
              ansvariga ministern: Finns det något exempel från historien eller
              från andra länder där man har sett en lång tid av stigande skuldsättning
              som inte till slut har lett till finansiell instabilitet?
            </seg>
          </u>
          <note type="speaker">
            Anf. 101 Statsrådet PETER NORMAN (M):
          </note>
          <u>
            <seg>
              Herr talman! Låt mig börja med att säga att konsumentfrågor och
              att förbättra hushållens situation på våra finansiella marknader
              är frågor som ligger mig varmt om hjärtat. Därför välkomnar jag
              Åsa Romsons och Per Bolunds initiativ till den här debatten.
            </seg>
          </u>
          <u>
            <seg>
              EU-kommissionen publicerade i februari i år den så kallade Alert
              Mechanism Report. Denna rapport den första i sitt slag analyserar
              potentiella makroekonomiska obalanser i EU:s medlemsländer. Detta
              är en viktig del i förstärkningen av den ekonomisk-politiska samordningen
              i EU, och det välkomnas från svensk sida. En viktig lärdom av
              finanskrisen är att ha ett helhetsperspektiv på ekonomin och dess
              beståndsdelar. Rapporten går därför igenom en bred uppsättning
              indikatorer i syfte att få tidiga signaler om den ekonomiska utvecklingen.
              Upptäcks överskridna gränsvärden kommer detta vid behov att följas
              upp med en djupgående bedömning av det enskilda landet. Där kommer
              också övrig relevant information att beaktas, och först i detta
              skede är det möjligt att avgöra om någon verklig obalans föreligger.
            </seg>
          </u>
          <u>
            <seg>
              Med anledning av att tröskelvärden passerats för fyra av de tio
              huvudsakliga indikatorerna har Sverige, som ett av tolv EU-länder,
              blivit föremål för en djupgranskning. Det gäller högt bytesbalansöverskott,
              sjunkande exportmarknadsandelar i världen, stigande bostadspriser
              samt hög privat skuldsättning. Jag tänker här bemöta kommissionens
              kritik om stigande bostadspriser och hög privat skuldsättning.
            </seg>
          </u>
          <u>
            <seg>
              Finansinspektionen har beslutat om allmänna råd om begränsning
              av lån mot säkerhet i bostad. Bolånetaket, som det brukar kallas,
              trädde i kraft i oktober 2010 och innebär att lån med bostad som
              pant inte får överskrida 85 procent av bostadens marknadsvärde.
              Målet för regleringen är att motverka en osund kreditgivning på
              bolånemarknaden och allt högre belåningsgrader.
            </seg>
          </u>
          <u>
            <seg>
              I mars publicerade Finansinspektionen en undersökning om effekten
              av bolånetaket. En slutsats är att hushållens belåningsgrad för
              nya lån har minskat. Dessutom har inspektionen genomfört stresstester
              för att belysa hushållens känslighet för ränteuppgångar, inkomstbortfall
              och prisfall på bostäder. Finansinspektionen tolkade resultaten
              som att de svenska bolånen i dagsläget inte hotar den finansiella
              stabiliteten.
            </seg>
          </u>
          <u>
            <seg>
              Stigande huspriser är ett annat område där vi har en blinkande
              varningslampa i kommissionens rapport. Frågan är om det är en
              bubbla vi ser. Det finns gott om undersökningar om rimligheten
              i nivån på bostadspriserna. Flera analyser menar att bostäderna
              i Sverige i allmänhet är övervärderade och väntar sig priskorrigeringar
              nedåt.
            </seg>
          </u>
          <u>
            <seg>
              Riksbanken finner i en analys som publicerades för drygt ett
              år sedan att de höga bostadspriserna i stor utsträckning kan ges
              naturliga ekonomiska förklaringar, till exempel högre disponibelinkomster,
              högre förmögenheter samt lägre räntor. Även slopandet av fastighetsskatten
              har haft en bidragande effekt.
            </seg>
          </u>
          <u>
            <seg>
              Sammanfattningsvis är det svårt att belägga att det för närvarande
              finns en prisbubbla på bostäder i Sverige. Vi kommer att fortsätta
              följa denna utveckling noga, och vi välkomnar den analys som kommissionen
              gör på området.
            </seg>
          </u>
          <u>
            <seg>
              Bostadslånen utgör ca 90 procent av de svenska hushållens skulder.
              Från mitten av 90-talet har hushållens skuldsättning stigit kraftigt
              i takt med bostadspriserna, och under nästan hela 2000-talet steg
              också hushållens belåningsgrader för nya lån, det vill säga bolånens
              storlek i förhållande till bostädernas marknadsvärde.
            </seg>
          </u>
          <u>
            <seg>
              Hushållens skuldkvot om drygt 170 procent av bnp ligger på en
              historiskt hög nivå. Detta ger naturligtvis fog för viss oro.
              Samtidigt ligger räntekvoten, det vill säga hushållens ränteutgifter
              i förhållande till disponibel inkomst, nära snittet för de senaste
              30 åren. Det är värt att notera att skuldkvoten ökade relativt
              blygsamt under 2011, med endast 1 procentenhet. Detta är den lägsta
              årliga ökningstakten sedan år 2000 och kan ses som en signal om
              att hushållen anser att skulden är lagom stor i förhållande till
              inkomsterna.
            </seg>
          </u>
          <u>
            <seg>
              Utrymmet för alternativa tolkningar är dock stort. Det skulle
              exempelvis också kunna vara så att det har blivit svårare för
              hushållen att låna pengar.
            </seg>
          </u>
          <u>
            <seg>
              För att bedöma om hushållens skuldsättning utgör en obalans är
              det lämpligt att titta på hushållens möjlighet att varaktigt hantera
              sina löpande ränteutgifter samt eventuella amorteringskrav. För
              2012 beräknas 2,7 procent av hushållen ha ränteutgifter före skatteavdrag
              som överstiger 25 procent av deras disponibla inkomster. Om vi
              tittar tillbaka på hur det såg ut för ungefär 20 år sedan har
              denna siffra sjunkit markant. Motsvarande andel 1994 uppgick till
              6,8 procent. Detta ska alltså ställas mot 2,7 procent 2012.
            </seg>
          </u>
          <u>
            <seg>
              Hushållens skulder kan också ställas i relation till deras tillgångar.
              Riksbanken konstaterar i sin senaste rapport att hushållens totala
              förmögenhet fortfarande är mer än fem gånger så stor som deras
              disponibla inkomst. Detta innebär att de totala tillgångarna är
              cirka tre gånger så stora som skulderna.
            </seg>
          </u>
          <u>
            <seg>
              I Riksbankens prognos stiger hushållens skuld som andel av disponibel
              inkomst från 170 procent i slutet av 2010 till 173 procent i slutet
              av 2012. Två år senare, i slutet av 2014, räknar Riksbanken med
              en skuldkvot på 177 procent. Det är visserligen bekymmersamt,
              men denna prognos ligger ändå en bit ifrån de 200 procent som
              Per Bolund tidigare hänvisade till.
            </seg>
          </u>
          <u>
            <seg>
              Men, som sagt, det finns all anledning att använda den information
              som kommissionen ställer samman för att i god tid förebygga uppbyggnad
              av framtida obalanser.
            </seg>
          </u>
          <note type="speaker">
            Anf. 102 VERONICA PALM (S):
          </note>
          <u>
            <seg>
              Herr talman! Svenskarna är ett räntebetalande folk. Den svenska
              bolånestocken uppgick under förra året till mer än svindlande
              2 000 miljarder kronor. I dag har 3,1 miljoner svenska hushåll
              bolån.
            </seg>
          </u>
          <u>
            <seg>
              Detta ställer stora krav på en ansvarsfull ekonomisk politik
              och på stabila finanspolitiska ramverk. Det är naturligtvis glädjande
              att Moderata samlingspartiet nu ställer sig bakom det finanspolitiska
              ramverk som regeringen Persson upprättade efter 90-talskrisen.
              Detta regelverk har i dag en bred acceptans i den här kammaren.
              Det har tjänat Sverige väl.
            </seg>
          </u>
          <u>
            <seg>
              Vad som däremot ökar oron för de svenska hushållen är bristen
              på aktiv ekonomisk politik som förmår öka sysselsättningen och
              pressa tillbaka arbetslösheten. Det är ett politiskt misslyckande
              att arbetslösheten biter sig fast på nära 8 procent, att långtidsarbetslösheten
              ökar lavinartat och att var fjärde ung människa i det här landet
              inte har ett jobb.
            </seg>
          </u>
          <u>
            <seg>
              Varför är då detta viktigt att säga i en sådan här debatt? Jo,
              för att hushållens skuldsättning fortsätter att öka. Bolånen i
              Sverige ökar kraftigt. Ur ett europeiskt perspektiv är Sverige
              unikt, både vad gäller ökningstakten i hushållens skuldsättning
              och vad gäller den låga produktionen av nya bostäder, och dessa
              två hänger ihop.
            </seg>
          </u>
          <u>
            <seg>
              Sverige har akut bostadsbrist i nästan hela landet. Bostadsbristen
              drabbar inte bara den som inte lyckas få tag i ett boende. Bostadsbristen
              i sig driver också upp priser på de boenden som finns ute på marknaden,
              och på så vis ökar de svenska hushållens skuldsättning.
            </seg>
          </u>
          <u>
            <seg>
              Bostadsbristen minskar också rörligheten på bostadsmarknaden
              och begränsar Sveriges möjligheter till jobb och tillväxt. En
              väl fungerande och stabil ekonomi ger trygghet för de svenska
              hushållen. Bristen på bostäder och bristen på politik för jobb
              skadar Sverige och Sveriges förutsättningar, det gör också att
              hushållen får bära den ekonomiska risken för en oansvarig politik.
            </seg>
          </u>
          <u>
            <seg>
              Herr talman! Så många människor i det här landet drömmer om att
              få köpa ett eget hus eller att köpa drömlägenheten. Många får
              också göra det. Man budar, oroas, räknar, räknar om och gör nya
              kalkyler. Man lånar, och många lånar mycket. Man prioriterar ett
              gott boende. Man kanske avstår från bil eller utlandssemester
              för att få bo. Det är ett medvetet val.
            </seg>
          </u>
          <u>
            <seg>
              Den som lånar till ett boende är inte ogenomtänkt eller oaktsam,
              snarare tvärtom. Hon har gjort ett livsval och är fullt medveten
              om att boendekostnaden blir hög. Hon tar också höjd för justerade
              räntor, men hon har också krav på att politiken inte ändrar spelreglerna.
            </seg>
          </u>
          <u>
            <seg>
              Med allt annat lika är höga bolån i sig inte ett problem för
              det enskilda hushållet som gjort ett medvetet val. Men tänk om
              någonting händer, om räntan sticker i väg, som följd av att tillväxten
              avmattas! Vi ser att det händer i dag som en följd av utebliven
              jobbpolitik. Då rycks mattan undan för hushållens förutsättningar
              att planera sin egen ekonomiska situation.
            </seg>
          </u>
          <u>
            <seg>
              Bara oron för stigande räntor gör att hushållen håller i plånboken.
              Vi riskerar som nation en ekonomiskt nedåtgående spiral.
            </seg>
          </u>
          <u>
            <seg>
              Tänk om olyckan skulle vara framme! Tänk om civilingenjören,
              som bor med familjen i drömlägenheten i Liljeholmen, blir påkörd
              när han cyklar till jobbet! Han får en whiplashskada och en sjukskrivning
              som gör att han får ut 7 000 kronor mindre i månaden. Där rycks
              mattan undan för familjens trygghet.
            </seg>
          </u>
          <u>
            <seg>
              För mig är den här debatten viktig, eftersom det handlar om grunden
              för hur vi tillsammans kan bygga ett samhälle där var och en av
              oss kan välja ett friare liv. Jag ser att bristen på politiskt
              ansvar är det största hotet för individens frihet i boendet i
              dag.
            </seg>
          </u>
          <u>
            <seg>
              Jag vill inte hamna i en situation där oro gör att hushållen
              avstår från konsumtion i ett läge där regeringen själv spår en
              tillväxt på en så låg nivå som 0,4 procent. Det skulle driva utvecklingen
              negativt. Jag vill inte hamna i en situation där vi allt oftare
              ser hushåll som tvingas sälja till lägre pris än vad de köpte
              för och familjer som sitter kvar med bolånen men utan bostaden.
            </seg>
          </u>
          <u>
            <seg>
              Avslutningsvis vill jag säga några ord om skuld. Jag oroas för
              att det ibland i debatten florerar ett skuldbeläggande av de belånade
              hushållen. Jag vill vara tydlig. För mig har varje individ rätt
              att göra sina livsval. Och det är vårt ansvar som politiker och
              lagstiftare att upprätthålla förutsättningarna för detta. Så kan
              vi tillsammans bygga Sverige starkare.
            </seg>
          </u>
          <note type="speaker">
            Anf. 103 PER BOLUND (MP):
          </note>
          <u>
            <seg>
              Herr talman! Jag vill börja med att säga att jag håller med Veronica
              Palm om att den här debatten inte ska föras utifrån ett hushållsperspektiv.
              Det är inte hushållen som ska ta någon del av skulden för att
              vi har en oroande ekonomisk utveckling i Sverige med en ökande
              skuldsättning. Det är faktiskt regeringen som har ett ansvar för
              att man inte har tagit tag i den här frågan och inte har en politik
              som underlättar för de svenska hushållen.
            </seg>
          </u>
          <u>
            <seg>
              Som jag var inne på i mitt inledningsanförande har de svenska
              hushållens privata skuldsättning ökat dramatiskt, och det är någonting
              som vi anser att man bör ta hänsyn till.
            </seg>
          </u>
          <u>
            <seg>
              I mitten av 90-talet, efter den förra svåra krisen, låg hushållens
              skulder på drygt 80 procent av deras inkomster. Sedan dess har
              skuldkvoten ökat kraftigt, till 110 procent år 2000, 140 procent
              år 2005 och 170 procent år 2009.
            </seg>
          </u>
          <u>
            <seg>
              Vi har en regering som vi vet tycker om att jämföra sig med andra
              länder. Det kan vi göra även i det här fallet. Det är oroväckande
              att även i ett internationellt perspektiv har Sverige en väldigt
              hög skuldsättning bland hushållen. Sveriges 170 procent kan till
              exempel jämföras med Italiens 90 procent. Tyskland har en skuldsättning
              bland hushållen på 100 procent. I Frankrike är den 110 procent.
            </seg>
          </u>
          <u>
            <seg>
              Man kan titta på Japan eller USA. Där ligger skuldsättningen
              på 125 procent. Överallt är det siffror som ligger långt under
              den skuldsättning som hushållen i Sverige har.
            </seg>
          </u>
          <u>
            <seg>
              Faktum är att riksdagens utredningstjänst, när vi frågade, bara
              lyckades hitta ett enda land som ligger på ungefär samma nivå
              som Sverige. Det är Storbritannien. Men skillnaden är att Storbritanniens
              skuldkurva har haft en fallande trend under en ganska lång tid,
              medan Sverige har haft en stigande trend ända sedan 1995.
            </seg>
          </u>
          <u>
            <seg>
              De senaste prognoserna pekar på att skuldkvoten fortsätter att
              öka ännu mer från den här redan höga nivån. Riksbankschefen Stefan
              Ingves konstaterade så sent som i går att hushållens skulder fortfarande
              växer snabbare än hushållens inkomster, trots de åtgärder som
              har vidtagits.
            </seg>
          </u>
          <u>
            <seg>
              Just i det perspektivet är det särskilt oroande att finansministern
              och riksbankschefen går i otakt. Finansministern räknar med att
              riksbankschefen ska hålla nere räntan för att stimulera ekonomin,
              medan riksbankschefen i det här fallet väljer att inte följa den
              inriktningen. Där kan vi med oro se hur den dåliga stimulans som
              kommer i till exempel vårbudgeten från regeringens sida kommer
              att medföra problem för Sverige och även för sysselsättningen.
            </seg>
          </u>
          <u>
            <seg>
              De svenska bostadspriserna har, till skillnad från utvecklingen
              i många andra EU-länder, fortsatt att stiga. Även här ser vi oroande
              tecken. När Internationella valutafonden, IMF, granskade Sverige
              bedömde man att det förelåg en signifikant risk för att bostadspriserna
              kommer att falla i Sverige.
            </seg>
          </u>
          <u>
            <seg>
              Statens bostadskreditnämnd, som är en statlig myndighet, menar
              att priserna kan komma att falla med 20 procent under de kommande
              åren. Det är klart att i en situation med en väldigt hög skuldsättning
              är det ett problem när skulderna finns kvar men värdet i den bostad
              man har investerat i sjunker. Då hamnar hushållen i svårigheter.
            </seg>
          </u>
          <u>
            <seg>
              Finansmarknadsministern pratade om räntekvoterna, att det var
              ett viktigt mått. Där ser vi ett problem. Räntorna är ganska lättrörliga.
              Vi har alla minnen av situationer när räntorna har varit på betydligt
              högre nivå än de är i dag, och vi kan komma tillbaka till en sådan
              situation alltför snabbt.
            </seg>
          </u>
          <u>
            <seg>
              Räntorna är snabbrörliga, men hushållens skulder är inte det.
              De kommer att ligga kvar på samma nivåer. Det är en utveckling
              som jag anser att regeringen borde vara betydligt mer uppmärksam
              på och orolig över än vad vi ser några tecken på i dag.
            </seg>
          </u>
          <u>
            <seg>
              Vi har sett exempel från USA på hur osäkra bostadslån ledde till
              stora förluster för bankerna och faktiskt var den utlösande faktorn
              bakom den svåra ekonomiska kris som först drabbade USA och sedan
              världen år 2008 och 2009.
            </seg>
          </u>
          <u>
            <seg>
              Experterna är relativt eniga: En från redan höga nivåer ökande
              privat skuldsättning kan få svåra effekter på hela samhällsekonomin.
              Och det finns många exempel på krisländer där privata skulder
              har drabbat banksystemet hårt. Sedan har det resulterat i att
              staten, det vill säga skattebetalarna, tvingats ta över skulderna.
            </seg>
          </u>
          <u>
            <seg>
              Vi kan se på Sverige under 90-talet, som jag nämnde tidigare.
              Irland, Spanien och Danmark är några exempel där precis den utvecklingen
              har skett i modern tid, för bara några månader eller år sedan.
            </seg>
          </u>
          <u>
            <seg>
              Danmark är ett exempel som borde få finansmarknadsministern att
              vakna till. De danska hushållen hade en skuldkvot som låg ungefär
              där Sverige är i dag. Sedan rasade fastighetspriserna, och bankerna
              fick stora problem som fortfarande inte är lösta, tvärtom.
            </seg>
          </u>
          <u>
            <seg>
              Tidigare i år varnade experter för att ännu fler danska banker
              kan komma att kollapsa. Danske Bank, som är Danmarks största bankkoncern
              och faktiskt också nr 5 på den svenska finansmarknaden, tog för
              mindre än en månad sedan ett stort lån på 15 miljarder kronor
              av den danska centralbanken.
            </seg>
          </u>
          <u>
            <seg>
              En annan bank i Danmark, Vestjysk Bank, har tvingats skriva ned
              värdet på sina tillgångar kraftigt, och experter varnar för att
              det här kan sluta med en fullt utvecklad bankkris.
            </seg>
          </u>
          <u>
            <seg>
              Det är en situation som vi inte vill se i Sverige. Sveriges statsskuld
              är låg. Miljöpartiet står bakom det finanspolitiska ramverket,
              helt och hållet. Men det rimliga jämförelsetalet borde vara samhällets
              totala skuldsättning, de offentliga skulderna och de privata tillsammans,
              inte bara statsskulden enskilt, som regeringen väljer att fokusera
              på.
            </seg>
          </u>
          <u>
            <seg>
              Tittar man på den samlade skuldsättningen ser man att Sverige
              inte längre är i topp utan snarare i den nedre delen av listan.
            </seg>
          </u>
          <u>
            <seg>
              Vi skulle från Miljöpartiets sida gärna se att man gick in i
              samtal som är breda, där det finns en bred uppslutning från de
              politiska partierna att ta tag i den här frågan och försöka hitta
              lösningar. Vi är öppna för att diskutera egentligen alla bitar.
              Det kan handla om att öka bosparandet för unga med stimulanser
              eller att se till att få en bostadsmarknad som fungerar där vi
              bygger nya bostäder. Det kan handla om att diskutera hur ränteavdragen
              är utformade och hur amorteringsreglerna ser ut.
            </seg>
          </u>
          <u>
            <seg>
              Det som inte är acceptabelt är att vi hanterar den här frågan
              som en icke-fråga, som vi anser att regeringen gör i dag när man
              inte tar problemen på allvar.
            </seg>
          </u>
          <note type="speaker">
            Anf. 104 JAN ERTSBORN (FP):
          </note>
          <u>
            <seg>
              Herr talman! Köp nu! Betala till hösten! Du får sex månaders
              räntefri kredit den här veckan. Du kan låna 3 000 kronor på 30
              dagar hos oss. Det kostar bara 289 kronor. Men nästa gång du lånar
              kostar det 639 kronor.
            </seg>
          </u>
          <u>
            <seg>
              Är detta bra förhållanden i samhället och i så fall för vem?
              Är det bra för handlaren, för finansvärlden, för tillväxten eller
              för den enskilde? Ja, det kan ju vara bra i vissa situationer.
            </seg>
          </u>
          <u>
            <seg>
              En medveten och kunnig konsument kan utnyttja dessa möjligheter,
              men många av våra konsumenter är tyvärr inte kunniga på detta
              område utan faller lätt för frestelserna, köper varor som kanske
              inte är nödvändiga eller tar så kallade snabblån.
            </seg>
          </u>
          <u>
            <seg>
              Detta är tydliga exempel på hur lätt det är att bli skuldsatt.
              Snart är tyvärr många inne i en allvarlig skuldfälla.
            </seg>
          </u>
          <u>
            <seg>
              Olika undersökningar visar att mer än två miljoner människor
              i vårt samhälle helt saknar pengar på banken. Var femte vuxen
              svensk har sällan eller aldrig några pengar kvar i slutet av månaden
              när det är dags för nästa löneutbetalning.
            </seg>
          </u>
          <u>
            <seg>
              Privatpersoners totala skulder har vuxit betydligt under senare
              år. Även sparandet har ökat men tyvärr kanske inte antalet sparare.
              Nu talar jag inte som tidigare debattörer om lån till villor och
              bostadsrätter utan om lån till olika former av konsumtion. Det
              kan ibland vara välmotiverade krediter, som när bilen eller tvättmaskinen
              går sönder, men i många fall kan man nog ifrågasätta om inte man
              ska avstå från de där krediterna.
            </seg>
          </u>
          <u>
            <seg>
              De personer som faller för frestelserna hamnar ibland efter en
              ganska kort tid hos kronofogden. Där finns redan omkring 400 000
              personer med varierande stora och små skulder. Av dessa har 100
              000 personer utmätning i lön varje månad och lever alltså på existensminimum.
              Härutöver finns ytterligare ett par tusen personer som är överskuldsatta
              och helt saknar tillgångar och därför inte ens är föremål för
              åtgärder hos kronofogden.
            </seg>
          </u>
          <u>
            <seg>
              Att överskuldsättning är ett successivt växande problem i vårt
              samhälle tror jag att de flesta av oss i dag har förstått. Men
              är redan en måttlig skuldsättning ett problem? På den frågan svarar
              nog en del att det inte är ett problem som är så allvarligt att
              vi politiker behöver ingripa, medan andra svarar att det aldrig
              är tillfredsställande att leva på krediter, med undantag naturligtvis
              av bostadskrediterna, och att privatpersoner därför borde uppmuntras
              till att spara i stället för att leva på kredit.
            </seg>
          </u>
          <u>
            <seg>
              Vi är säkert många som minns tidningen Lyckoslanten med flickorna
              Spara och Slösa och den kampanj som sparbankerna drev för att
              öka sparandet. Nu menar jag inte att vi ska gå tillbaka till gamla
              tider, utan vad jag vill ha sagt är att vi framför allt och generellt
              sett måste hjälpas åt att sprida kunskap om privatekonomi och
              de värden som det ligger i att ha en ordnad ekonomi och grepp
              över sina inkomster och utgifter. Här finns en stor pedagogisk
              uppgift som vi inte bara kan överlåta på skolan, utan i många
              fall måste åtgärder inriktas mot den vuxna befolkningen.
            </seg>
          </u>
          <u>
            <seg>
              Vissa åtgärder måste vi dock som politiker göra. Några har vi
              redan satt i gång, till exempel den nya konsumentkreditlagen med
              dess krav på snabblåneföretagen. Här kommer skärpningar som innebär
              att tillsynen förhoppningsvis går över på Finansinspektionen.
            </seg>
          </u>
          <u>
            <seg>
              I förra veckan tillsatte regeringen en utredning om en strategi
              för att motverka överskuldsättning. Det känns oerhört tillfredsställande
              att få till stånd en kartläggning av orsakerna till överskuldsättningen.
            </seg>
          </u>
          <u>
            <seg>
              Jag ser framför mig hur medvetenheten om hushållens successivt
              växande skuldbörda alltmer uppmärksammas som problematisk av politiker
              i riksdagens alla partier. Det visas även av att man nu debatterar
              hushållens skuldsättning här.
            </seg>
          </u>
          <u>
            <seg>
              Jag menar att vi ska inte bara fixera oss vid de i och för sig
              stora bostadslån som föreligger utan även uppmärksamma de övriga
              skulderna som uppgår till mycket betydande belopp och ställa oss
              frågan vad vi kan göra. Förutom kartläggning och forskning inom
              området är det min bestämda uppfattning att en mycket brett upplagd
              kampanj av folkbildning inom privatekonomin behövs. Finansinspektionen
              har fått ett sådant uppdrag av regeringen, men det behöver göras
              mer.
            </seg>
          </u>
          <u>
            <seg>
              För något år sedan bildades ett nätverk som heter Gilla din ekonomi.
              Där bedrivs i dag en del sådana här kampanjer, och här behöver
              man få mer resurser och stöttning till sådana initiativ.
            </seg>
          </u>
          <u>
            <seg>
              När det gäller skuldsättningen behöver vi också enligt mitt sätt
              att se det titta på hur vi har det med betalningsmoralen och frågorna
              om ansvaret för kreditgivningen. Ska det ansvaret ligga på kredittagarna
              helt och hållet, eller ska ansvaret läggas över på kreditgivarna
              något mer än i dag? Det tänker jag återkomma till i mitt nästa
              inlägg.
            </seg>
          </u>
          <note type="speaker">
            Anf. 105 PER ÅSLING (C):
          </note>
          <u>
            <seg>
              Herr talman! Jag välkomnar dagens debatt om hushållens skuldsättning
              och vill rikta ett tack till Per Bolund och Miljöpartiet. Jag
              ser debatten som ytterligare ett steg i arbetet med att förbättra
              incitamenten och regelverken för att öka den enskilde medborgarens
              sparande, eller rättare sagt tillgångar, och därmed skapa en rimlig
              skuldsättning för hushåll och individer.
            </seg>
          </u>
          <u>
            <seg>
              Dagens aktuella debatt är med andra ord väldigt viktig. Många
              berörs av överskuldsättning. Kronofogdemyndigheten har ca 400
              000 registrerade. Det kostar mycket pengar. Det är stora summor
              som samhället belastas med. Beräkningar visar att det är kostnader
              på mellan 30 och 50 miljarder per år. Men det är heller inte bara
              en fråga om direkta kostnader, utan det innebär också stora risker
              för ohälsa. Enligt Kronofogdemyndigheten har överskuldsatta 35
              procent lägre hälsovärden.
            </seg>
          </u>
          <u>
            <seg>
              Det finns flera orsaker till det här. Under decennier har människor
              gjorts beroende av offentliga transfereringar snarare än trygga
              av egna inkomster och sparkapital. Därtill har vi ett skattesystem
              som gynnar lånande men missgynnar sparande. Man får betala 30
              procent i skatt på inkomster från sitt sparande på den första
              hundralappen samtidigt som man får göra skattereduktion på 30
              procent av sina räntekostnader.
            </seg>
          </u>
          <u>
            <seg>
              Centerpartiet tycker att det behövs ett värderingsskifte på det
              här området på samma sätt som har skett när det gäller arbete.
              För att öka människors trygghet och handlingsfrihet behöver vi
              därför komplettera arbetslinjen med en sparandelinje.
            </seg>
          </u>
          <u>
            <seg>
              Innan Alliansen tillträdde var det i många fall olönsamt att
              gå från bidrag till egen försörjning. Sedan 2006 har regeringen
              jobbat konsekvent för att det ska bli mer lönsamt för alla i Sverige
              att arbeta och driva företag. Arbetslinjen har varit framgångsrik.
              I dag är det självklart för de allra flesta att arbete ska löna
              sig bättre än bidrag. På samma sätt måste vi nu uppmuntra människor
              att spara, amortera och investera framför att låna och konsumera.
            </seg>
          </u>
          <u>
            <seg>
              Herr talman! En aktuell SBAB-rapport kring sparande som kom i
              april förra året visar att 94 procent av svenska folket tycker
              att det är viktigt att spara. Institutet för privatekonomi vid
              Swedbank och sparbankerna kom i sin senaste stora undersökning
              fram till samma resultat.
            </seg>
          </u>
          <u>
            <seg>
              Svenskar vill alltså spara. Frågan är då vilka möjligheter de
              har att spara och hur deras sparande ser ut. Inom OECD är Sverige
              ett av de länder som har den allra lägsta lönespridningen. Betydligt
              sämre ställt är det med fördelningen av tillgångar. I en sammanställning
              publicerad i höstas, gjord på uppdrag av den schweiziska banken
              Credit Suisse, framgår att Sverige är ett av de mest ojämlika
              länderna i Europa. Bara i Schweiz är förmögenhetsklyftorna större.
            </seg>
          </u>
          <u>
            <seg>
              Herr talman! Medan de 10 rikaste procenten i Finland förfogar
              över drygt 27 procent av tillgångarna har de 10 rikaste procenten
              i Sverige 72 procent av förmögenheterna.
            </seg>
          </u>
          <u>
            <seg>
              Trots den relativt jämna inkomstfördelningen i Sverige är det
              alltså få som har väldigt mycket samtidigt som många inte har
              något. Utmaningen består i att möjliggöra för fler människor att
              skapa sig en större buffert och därmed tillgångar och handlingsutrymme.
              Drygt 30 procent av svenskarna uppger i en Sifoundersökning att
              de har mindre än 10 000 kronor på banken för oförutsedda utgifter.
            </seg>
          </u>
          <u>
            <seg>
              När människor med normala inkomster får behålla mer av avkastningen
              från aktieutdelningar och bankkonton blir det betydligt enklare
              att sätta undan en slant på ett sparkonto eller regelbundet köpa
              fondandelar. På så sätt kan vi ta ett första steg mot att återupprätta
              den traditionella svenska inställningen där vi sparar mer och
              lånar mindre.
            </seg>
          </u>
          <u>
            <seg>
              Herr talman! Låt mig för Centerpartiets räkning sammanfatta:
              För att gynna sparande vill vi införa ett grundavdrag på kapitalinkomster.
            </seg>
          </u>
          <note type="speaker">
            Anf. 106 ERIK ALMQVIST (SD):
          </note>
          <u>
            <seg>
              Herr talman! En diskussion och en debatt om hushållens skuldsättning
              är som redan har framkommit framför allt en diskussion och en
              debatt om bostadsmarknaden och bostadslån.
            </seg>
          </u>
          <u>
            <seg>
              Om bostadsmarknadens priser hade stått stilla i Sverige de senaste
              decennierna hade vi inte haft något att diskutera. I stället har
              vi upplevt en väldigt kraftig värdeutveckling. Bolånestocken har
              totalt sett vuxit med 400 procent i Sverige sedan 1990. Skulden
              som det enskilda hushållet har i procent av disponibel inkomst
              har ökat och nästan fördubblats sedan mitten av 90-talet.
            </seg>
          </u>
          <u>
            <seg>
              Samtidigt ska jag också nämna, herr talman, att ränteutgifterna
              som andel av disponibel inkomst inte har ökat sedan 90-talet.
              Men det beror mycket på ränteläget. Vi har en längre tid haft
              generella långsiktiga sänkningar av styrräntor. Det är ju en situation
              som många förutspår kan komma att förändras. Däri finns också
              en stor inbyggd risk. Man har liksom bedömt in det här låga ränteläget
              i sin långsiktiga ekonomiska planering.
            </seg>
          </u>
          <u>
            <seg>
              Det ska också tilläggas att en delförklaring till den ökade bolånestocken
              faktiskt är utförsäljningen av allmännyttan. Det behöver inte
              nödvändigtvis betyda att hushållen har tagit större kreditrisker
              genom att öka den delen av bolånen, men när man har sålt ut allmännyttan
              har man så klart fört över lån från de kommunala bolagen till
              hushållen.
            </seg>
          </u>
          <u>
            <seg>
              Sedan ska också nämnas, som en av förutsättningarna för svensk
              del, att i Sverige har vi ganska höga krav på boendestandard,
              vilket på ett sätt motiverar att vi kanske har ett något högre
              kostnadsläge. Svensken är över lag bered att betala mer för boende
              än genomsnittseuropén. Det finns många undersökningar som pekar
              på att det är så när man själv får välja hur man vill disponera
              sin inkomst.
            </seg>
          </u>
          <u>
            <seg>
              Dessutom ser vi hur en kraftigt växande befolkning i Sverige
              över lag driver upp priserna i framför allt vissa tillväxtregioner.
              Stockholmsregionen till exempel är ju procentuellt sett den tredje
              snabbast växande storstadsregionen i Europa. Det leder så klart
              till att det är fler som också vill bo i samma regioner.
            </seg>
          </u>
          <u>
            <seg>
              Man har åstadkommit den här situationen framför allt genom en
              invandringspolitik, för nativiteten är negativ i Sverige. Befolkningen
              minskar av egen kraft men har ökat genom invandring. Det här har
              fått vissa effekter. Om vi ser till storstadsregionerna kan vi
              se att i de delar av storstadsregionerna där inflyttningen av
              nyanlända invandrare har skett har prisutvecklingen inte varit
              speciellt gynnsam. Tvärtom har det visat sig i boendeenkäter och
              liknande att det är områden som inte är attraktiva att bo i. 75
              procent av svenskarna säger att man inte vill bo i ett mångkulturellt
              område. I sin tur sätter det större press på de bostadsområden
              som inte är mångkulturella. Där har priserna drivits väldigt snabbt
              uppåt.
            </seg>
          </u>
          <u>
            <seg>
              Det här är faktiskt ingen oviktig faktor, även om jag vet att
              de flesta andra här sannolikt förnekar det. Men det finns statistik
              på demografisk förändring och det finns statistik över boprisutveckling.
              Man kan väldig tydligt, svart på vitt, se de här sammanhangen
              där.
            </seg>
          </u>
          <u>
            <seg>
              Sammanfattningsvis kan man ändå säga att som situationen är nu,
              med den stora belåning för bostäder som hushållen har, finns det
              en stor risk när det gäller ränteläget, som jag var inne på förut.
              Skulle till exempel räntan gå upp till 9 ½ procent i snitt skulle
              det innebära att vart tredje svenskt hushåll med bostadslån inte
              längre skulle klara sitt åtagande. Den här risken är inte försumbar.
              Dels är 9 ½ procent ett ränteläge som inte alls är orimligt om
              man har någon slags historisk kontext på det hela, dels är en
              väldigt stor andel av boendestocken rörlig i Sverige. Hälften
              av den svenska bolånestocken är rörlig, vilket skapar en stor
              ränterisk. Så är det just därför att rörliga bolån i Sverige är
              billiga i förhållande till på längre sikt bundna lån.
            </seg>
          </u>
          <u>
            <seg>
              Det här är alltså ett problem som i första hand har skapats genom
              en otillräcklig politik, menar jag, dels genom invandringspolitiken,
              dels också genom bostadspolitiken, när man inte har förmått att
              bygga bostäder i den takt som har efterfrågats i tillväxtregionerna.
            </seg>
          </u>
          <u>
            <seg>
              Det är också ett problem med, i alla fall tidigare under 2000-talet,
              väl generösa banker. De har lånat ut pengar kanske lite för generöst
              till hushåll som inte riktigt har klarat de åtaganden som man
              har lagt på hushållet, vilket det här exemplet bevisar. Får vi
              ett ränteläge på 9 ½ procent klarar inte vart tredje hushåll sina
              låneåtaganden.
            </seg>
          </u>
          <u>
            <seg>
              Hur ska man lösa det här? Det finns så klart flera olika vägar
              att gå, men det vi kan se om vi tittar på våra grannländer och
              till exempel jämför med Tyskland är att där är bara 1 procent
              av bolånen rörliga. I Tyskland lånar man generellt på 30 års sikt,
              åtminstone 1020 år, men 30 år är väldigt vanligt. I Sverige är
              gränsen 10 år. Det beror på att man dels har en annan finansiering
              av de långa bolånen, vilket gör att det blir lönsamt att ha långa
              lån, dels har man inte inlåsningseffekter i långa, bundna lån
              i Tyskland och många andra länder, vilket vi har i Sverige genom
              ränteskillnadsersättningen. I Sverige blir det så att löser man
              i förtid ut sitt lån som är bundet på lång tid måste man betala
              en avgift till banken, oavsett om man har åsamkat banken kostnader
              eller inte. Det är svensk lagstiftning.
            </seg>
          </u>
          <u>
            <seg>
              Det är några saker vi i alla fall borde kunna se över i Sverige
              om det fanns en politisk vilja. Även om det inte är enbart politikens
              fel att det har blivit så här är det ändå ett politiskt ansvar
              att se till att vi hittar en modell där hushållen framöver kan
              ta upp bolån på ett sätt som inte utsätter dem för väldigt stora
              risker vid förändringar av det ekonomiska läget.
            </seg>
          </u>
          <note type="speaker">
            Anf. 107 JACOB JOHNSON (V):
          </note>
          <u>
            <seg>
              Herr talman! Ämnet för dagens debatt rymmer många aspekter. EU-kommissionen
              har uppmärksammat att de svenska hushållens skuldsättning har
              ökat och ligger på en riskabelt hög nivå.
            </seg>
          </u>
          <u>
            <seg>
              Nu kan man mäta skuldsättningen på olika sätt. Skuldkvoten mellan
              hushållens skulder och disponibla inkomster ligger i dag på ca
              170 procent, som vi har hört, att jämföra med 75 procent 1970,
              125 procent i slutet av 1980-talet och 90 procent i mitten av
              1990-talet. Sedan har den stigit kontinuerligt. Däremot har skulderna
              inte ökat nämnvärt mer än värdet på hushållens totala tillgångar.
              Här har förhållandet varit runt 25 procent hela tiden.
            </seg>
          </u>
          <u>
            <seg>
              Man kan även jämföra hushållens skuldsättning relativt bnp. Här
              har skuldsättningen ökat från ca 45 procent 1995 till drygt 80
              procent 2009. Hushållens skuldsättning har alltså utvecklats som
              en spegelbild av den offentliga, det vill säga stigit som andel
              av bnp när den offentliga har sjunkit. Det är en intressant iakttagelse.
            </seg>
          </u>
          <u>
            <seg>
              De senaste årtiondenas utförsäljningar av gemensamma tillgångar,
              privatiseringar, skattesänkningar och stigande arbetslöshet har
              en baksida av kraftigt ökad privat skuldsättning. Det är en skuldsättning
              som kan sägas bestå av två delar. Den domineras finansiellt av
              hushållens bolån, men vi får inte glömma bort att det i dag finns
              ca 400 000 personer i Kronofogdemyndighetens register över överskuldsatta
              till stor del ett resultat av arbetslöshet och försämringar i
              trygghetssystemen.
            </seg>
          </u>
          <u>
            <seg>
              Jobbskatteavdrag och fastighetsskattens ersättning med en kommunal
              fastighetsavgift har å ena sidan medfört ökad disponibel inkomst
              för oss som har arbete, framför allt för de rikaste. Å andra sidan
              har det medfört ett tryck uppåt på fastighetspriserna både för
              villor och för bostadsrätter, särskilt i storstads- och universitetsstäder.
              Det folk i gemen har vunnit på gungorna har de till stor del förlorat
              på karusellen. När sedan ofta borgerliga majoriteter i kommunerna
              samtidigt har sålt ut hyresbostäder i allmännyttan har bostadssökande,
              särskilt unga naturligtvis, tvingats att köpa sitt eget boende,
              skuldsätta sig och hamna i händerna på bankerna, som ju är duktiga
              på att räkna procent och så att säga skära emellan på bolånetagarnas
              bekostnad.
            </seg>
          </u>
          <u>
            <seg>
              Hur ska man då se på läget? Finns det anledning till oro för
              den finansiella stabiliteten i enlighet med EU-kommissionens varningar?
              Det finns, som jag sagt, mycket att säga om den allmänna politik
              som lett till dagens situation. En ny riksdagsmajoritet måste
              föra en rättvis fördelningspolitik, stoppa fortsatta privatiseringar
              av bostadsbeståendet, främja och öka tillgången till hyresbostäder
              till rimliga hyror och framför allt skapa arbetstillfällen genom
              offentliga investeringar. Det är en enorm utmaning för en långsiktig
              politik som Vänsterpartiet är berett att ta ansvar för i en kommande
              ny riksdagsmajoritet.
            </seg>
          </u>
          <u>
            <seg>
              Hög skuldsättning bland hushållen innebär ökad sårbarhet för
              den makroekonomiska stabiliteten utifrån främst tre faktorer.
              En hög skuldsättning innebär en inkomstrisk främst på grund av
              risken för arbetslöshet. Arbetslöshetsförsäkringen har kraftigt
              försämrats, vilket ger mycket stora bortfall i inkomst vid arbetslöshet.
              Vidare är högt belånade hushåll sårbara för höjda räntor, särskilt
              i länder som Sverige där hushållens lån till stor del har rörliga
              räntor. Slutligen utgör kombinationen av högt belånade hushåll
              och ett stort fall i bostadspriserna naturligtvis en stor risk.
            </seg>
          </u>
          <u>
            <seg>
              Det finns emellertid också faktorer som minskar risken för en
              utveckling mot en svensk finanskris av dessa skäl. De svenska
              hushållens finansiella ställning är förhållandevis god oavsett
              om man mäter hushållens finansiella sparande eller hushållens
              finansiella nettoförmögenhet. Därtill är de svenska bankerna numera
              relativt högt kapitaliserade.
            </seg>
          </u>
          <u>
            <seg>
              I ett mer begränsat kortsiktigt perspektiv kan man konstatera
              att bedömningarna varierar när det gäller hushållens skuldsättning
              kopplat till boendet. Precis som finansmarknadsministern sade
              gjorde Finansinspektionen i en rapport för en månad bedömningen
              att de allra flesta hushåll som har tagit ett nytt bolån har en
              god återbetalningsförmåga och är motståndskraftiga mot ränteuppgångar.
              Även vid antaganden om kraftiga prisfall och arbetslöshet påverkas
              endast en begränsad andel av hushållen.
            </seg>
          </u>
          <u>
            <seg>
              Detta tyder enligt Finansinspektionen på att de svenska bolånen
              i dagsläget inte hotar den finansiella stabiliteten. Även vice
              riksbankschef Barbro Wickman-Parak verkar dela denna bedömning
              och hänvisar till att de svenska hushållens skuldsättning har
              börjat dämpas och inte utgör någon kris i nuläget.
            </seg>
          </u>
          <u>
            <seg>
              Det Finansinspektionen utifrån stresstestet har kommit fram till
              må så vara, men man kommer inte ifrån att den förda politiken
              har gjort att en stor del av medelklassen nu är hårt belånad och
              i händerna på bankerna, vilka som sagt lever gott på sitt räntenetto.
              Samtidigt har mer än en miljon personer i åldern 1864 år allvarliga
              ekonomiska problem, och ungefär 400 000 är så överskuldsatta att
              de aldrig kommer att bli skuldfria de är alltså insolventa. Samhällets
              kostnader för de överskuldsatta har beräknats till 3050 miljarder
              kronor varje år.
            </seg>
          </u>
          <u>
            <seg>
              Jag har två frågor till finansmarkandsministern med anledning
              av detta. Vilka åtgärder tänker regeringen vidta för att stärka
              bolånekunderna på bankernas bekostnad? Vad har regeringen för
              ambitioner att minska antalet överskuldsatta, och hur ska det
              ske?
            </seg>
          </u>
          <note type="speaker">
            Anf. 108 ANDERS SELLSTRÖM (KD):
          </note>
          <u>
            <seg>
              Herr talman! Är hushållens skuldsättning i Sverige ett problem
              eller inte? Det är huvudfrågan för dagen. Debatten tenderar väl
              att hamna i ett nja.
            </seg>
          </u>
          <u>
            <seg>
              Skuldsättningen i hushållen kan bli ett problem för samhällsekonomin
              om risktagandet ökar ytterligare, men den utgör nog inget akut
              hot just i dag. Så skulle jag vilja sammanfatta läget. Visst kan
              vi med regelverk och lagar försöka förhindra en alltför vidlyftig
              skuldsättning, men enligt min mening är det den sista utvägen
              som ska tas till.
            </seg>
          </u>
          <u>
            <seg>
              Eftersom bolånen utgör ca 90 procent av hushållens skulder är
              det naturligt att vi fokuserar på just bolånen i dag. Riksbanken
              pekar på tre huvudorsaker till den ökade upplåningen bland hushållen:
              hushållens positiva reala inkomstutveckling, att realräntan har
              gått ned och att utbudet av bostäder under lång tid inte har ökat
              speciellt mycket. Det säger sig självt att om dessa faktorer utgör
              huvudorsakerna agerar hushållen i enlighet med det ekonomiska
              utrymme som finns, samtidigt som efterfrågan på bostäder driver
              upp priserna när inte efterfrågan balanseras mot utbudet i samma
              takt.
            </seg>
          </u>
          <u>
            <seg>
              Vad är dock rätt skuldsättning? Att de flesta hushåll måste skuldsätta
              sig för att köpa hus är en realitet, men vad är en rimlig skuldsättning,
              och vem bestämmer det? Vem bär ansvaret för skuldsättningen i
              hushållen? Vem bär ansvaret för hushållens riskhantering? När
              alla enskilda hushålls samlade skuldsättning läggs ihop och bedöms
              utifrån ett helhetsperspektiv samlat i en omvärldskontext ligger
              det på myndigheter, regering och riksdag att bevaka om eventuella
              åtgärder behöver vidtas. Därom råder nog inga tvivel.
            </seg>
          </u>
          <u>
            <seg>
              Ska det då behöva gå så långt att staten i någon form måste ingripa?
              Ja, det är frågan. Ska hushållens skuldsättning behöva bli ett
              problem över huvud taget? De som borde vara bäst på att svara
              på det och bäst på att bedöma det enskilda hushållets marginaler
              är naturligtvis hushållets ingående personer. Den egentliga riskbedömningen
              bör och ska varje enskilt hushåll stå för. Varje enskilt hushåll
              ska göra sin avvägning av vad som är en rimlig belåning och vad
              som är en orimlig belåning, allt för att minimera de risker som
              egentligen all belåning utgör för framför allt en själv och familjen.
            </seg>
          </u>
          <u>
            <seg>
              Huvudansvaret för hushållens skuldsättning kan aldrig bli någon
              annans än det enskilda hushållets. Att äga sin bostad för med
              sig mycket ansvar, och med ansvar följer också förvaltarskap.
              För de allra flesta innebär ett bostadsköp också ett bostadslån
              och med det frågeställningar om amorteringar, bostadsräntor med
              mera. Risken för att bli arbetslös, att någon i hushållet blir
              sjukskriven, att ett prisfall på bostäder uppstår, att räntan
              drastiskt stiger och så vidare måste också vägas in i bedömningen.
              Sköter de allra flesta hushåll den uppgiften genom nog tilltagna
              marginaler kommer den aggregerade skuldsättningsnivån inte att
              utgöra ett problem för samhällsekonomin.
            </seg>
          </u>
          <u>
            <seg>
              Vilken roll spelar bankerna som ger bostadslån, och vilket ansvar
              har de för att inte sätta de enskilda låntagarna i ohållbara situationer?
              I denna del anser jag att bankernas samhällsansvar är större än
              vad de kanske hittills har visat. Om bankerna också agerar ansvarsfullt
              kommer kundens långsiktiga väl och ve även att vara bankens signum.
              Det kanske ibland innebär att den kortsiktiga vinstmaximeringen
              för bankerna får ge vika för en mer långsiktig, ansvarsfull hållning.
            </seg>
          </u>
          <u>
            <seg>
              När hörde vi sist bankerna hylla amorteringen på det egna bolånet
              som den kanske bästa sparformen av alla? När rådde din personliga
              bankrådgivare dig att amortering nog vore att föredra framför
              sparande i aktiefonder, för ditt och hushållets eget bästa? Jag
              förstår att man utifrån vinstperspektiv inte saluför denna sparform
              i sina broschyrer, men det vore väl på sin plats att det kunde
              framföras som ett klokt alternativ utifrån ett kundperspektiv.
            </seg>
          </u>
          <u>
            <seg>
              Från Kristdemokraternas sida vill jag framhålla tre delar som
              på kort och lång sikt kommer att balansera den i dag ökande skuldsättningen
              i hushållen.
            </seg>
          </u>
          <note type="speaker">
            Anf. 109 Statsrådet PETER NORMAN (M):
          </note>
          <u>
            <seg>
              Herr talman! Per Bolund och Miljöpartiet säger sig måna om de
              svenska hushållens ekonomiska situation. I det läget är det kanske
              något märkligt att man för en politik med kraftigt höga skatter
              som väsentligt minskar utrymmet i plånboken för vanliga löntagare.
              Här talar jag bara om höjda inkomstskatter, socialavgifter för
              unga och bensinskatter samt ett slopande av sänkt restaurangmoms.
              Totalt är det skattehöjningar på 22 miljarder för 2012 och 29
              miljarder för 2013. Detta, herr talman, medför kraftfulla risker
              för hushållens privatekonomi.
            </seg>
          </u>
          <u>
            <seg>
              Under hösten 2011 fördjupades den europeiska skuldkrisen, vilket
              medförde stor turbulens på de finansiella marknaderna. Vi kan
              nu konstatera att läget delvis har stabiliserats, mycket tack
              vare ett intensivt arbete med krishantering inom EU. Ett antal
              orosmoment kvarstår dock, och skuldkrisen är ännu inte över. Sverige
              står dock på en stadig grund för att kunna möta nedgången i ekonomin
              och säkra en uppgång när konjunkturen så sakta återhämtar sig.
            </seg>
          </u>
          <u>
            <seg>
              Detta är tack vare att Sverige har genomfört bland de kraftigaste
              stimulansåtgärderna i EU, samtidigt som de offentliga finanserna
              hela tiden har säkrats. När andra länder har tvingats skära i
              välfärden och höja skatter för hushåll och företag har Sverige
              kunnat satsa på jobb och omställning och därmed dämpa nedgången
              på arbetsmarknaden. Genom ordning och reda i offentliga finanser
              skapar vi trygghet för medborgarna när det stormar i omvärlden.
            </seg>
          </u>
          <u>
            <seg>
              Låt oss komma ihåg att finanskriser är den kanske mest förödande
              typ av kriser ett land över huvud taget kan drabbas av. De vandrar
              ut från banker till hushåll och företag och sätter viktiga samhällsekonomiska
              funktioner ur spel, såsom sparande- och lånemöjligheter. Finansbranschen
              präglas just nu av en förtroendekris orsakad av ett oansvarigt
              risktagande som skadar både jobb och välfärd.
            </seg>
          </u>
          <u>
            <seg>
              Regeringen förstärker därför regelverket ytterligare och förbättrar
              tillsynen. Kapitaltäckningsnivån höjs, och är bland de högsta
              i Europa, för att minska risken för framtida kriser. Till vår
              glädje har vi här fått stöd av både Socialdemokraterna och Miljöpartiet
              och i viss mån av Vänsterpartiet som ville gå ännu längre.
            </seg>
          </u>
          <u>
            <seg>
              Parallellt med detta arbetar vi också med att stärka konsumenternas
              ställning gentemot finansiella företag.
            </seg>
          </u>
          <u>
            <seg>
              Bland det vi gör kommer här ett axplock som handlar om att stärka
              konsumenternas ställning.
            </seg>
          </u>
          <u>
            <seg>
              För det första: Vi gör, som tidigare talare sade, en satsning
              på finansiell folkbildning. Nu är det ett obligatorium att hushållsekonomi
              eller privatekonomi är en del i samhällskunskapen i högstadiet
              och i gymnasiet. Utöver detta får Finansinspektionen ytterligare
              medel för att användas för privatekonomisk folkbildning.
            </seg>
          </u>
          <u>
            <seg>
              För det andra: Vi har tillsatt en utredning som handlar om ökad
              flytträtt i försäkringssparande. Där är förstås vår målsättning
              att flytträtten ska öka.
            </seg>
          </u>
          <u>
            <seg>
              För det tredje: Vi har numera en förbättrad insättningsgaranti
              med höjt ersättningsbelopp och förkortad utbetalningstid.
            </seg>
          </u>
          <u>
            <seg>
              För det fjärde: Åtgärder mot överskuldsättning på grund av snabblån
              och sms-lån med mera som drabbar väldigt många, framför allt unga.
            </seg>
          </u>
          <u>
            <seg>
              För det femte: Beslut om stopp för så kallade massfondbyten i
              premiepensionssystemet.
            </seg>
          </u>
          <u>
            <seg>
              För det sjätte: Förstärkt konsumentvägledning. Regeringen har
              ju tillsatt utredningar om framtidens stöd till konsumenter.
            </seg>
          </u>
          <u>
            <seg>
              För det sjunde: Utökade resurser för tillsyn. Finansinspektionen
              har fått stärkta medel, ungefär 30 procent högre anslag än man
              fick tidigare.
            </seg>
          </u>
          <note>
            För det åttonde: En översyn av reglerna för betalning via mobiltelefon.
          </note>
          <u>
            <seg>
              För det nionde: Åtgärder för förbättrad information om bland
              annat de långsiktiga effekterna av avgifter på sparande, inte
              minst fondsparande.
            </seg>
          </u>
          <note>
            För det tionde: En tydligare gränsdragning mellan försäljning
            och rådgivning avseende finansiella tjänster samt förebyggande
            av intressekonflikter vid rådgivning.
          </note>
          <note type="speaker">
            Anf. 110 VERONICA PALM (S):
          </note>
          <u>
            <seg>
              Herr talman! Jag tänker försöka, och det är lite ovanligt i sådana
              här debatter, att ge mig in i att kommentera några av de saker
              som tidigare talare har sagt. Det är anmärkningsvärt att rader
              av företrädare för de borgerliga partierna har varit uppe och
              beskrivit och i marginalen diskuterat förändringar i de finansiella
              systemen.
            </seg>
          </u>
          <u>
            <seg>
              Att ta ansvar för ekonomisk politik har den borgerliga regeringen
              varit duktig på, och jag vill ge ett erkännande för det. Under
              en turbulent tid i Europa har man klarat av att hålla ordning
              på de svenska statsfinanserna. Men det handlar också om att få
              sysselsättningen och tillväxten att stiga och att ge människor
              möjligheten att arbeta, rätten att göra rätt för sig. Där är bostadsmarknaden
              central när det gäller både belåning och nybyggnation.
            </seg>
          </u>
          <u>
            <seg>
              Jag må vara tjatig, jag må vara tråkig och jag må vara väldigt
              socialdemokratisk, men förutsättningen är jobb och tillväxt. Det
              är så vi bygger Sverige starkt. Det är så vi också kan skydda
              högt belånade hushåll.
            </seg>
          </u>
          <u>
            <seg>
              Sedan måste jag säga att jag blir lite oroad av bilden av att
              det är utbildning i hushållsekonomi som ska lösa problemen. Det
              är helt fel tänkt. Det är ju inte det enskilda hushållet som har
              gjort ett eget fritt val av sin livssituation, hur man vill prioritera
              sina medel, som tar höjd för räntehöjningar och som är högt belånat.
            </seg>
          </u>
          <u>
            <seg>
              Jag vill vara tydlig: Politikens uppgift är att ge stabila spelregler
              så att varje människa kan förverkliga sina val och göra sina livsval.
              Hushållen måste kunna räkna med att kalkylerna håller. Då krävs
              det långsiktighet, en aktiv jobb- och tillväxtpolitik, en politik
              för fler och bättre bostäder och robusta omställningsförsäkringar.
              Man kan inte skylla på enskilda individer om man fullständigt
              raserar de båda stora omställningsförsäkringarna för ersättning
              på grund av sjukdom eller arbetslöshet.
            </seg>
          </u>
          <u>
            <seg>
              Jag vill, vilket jag glömde förut, tacka Miljöpartiet som begärt
              den här debatten, för det är en viktig och spännande debatt som
              visar att det finns ett spänningsfält i svensk politik.
            </seg>
          </u>
          <u>
            <seg>
              Jag vill också säga att det krävs mycket fantasi för att följa
              Erik Almqvists och Sverigedemokraternas tankekedja som leder fram
              till att bolånekrisrisken går att härleda till svensk migrationspolitik.
              Jag kämpar med att försöka förstå, men det krävs mycket fantasi.
            </seg>
          </u>
          <u>
            <seg>
              För mig är det solklart att det inte är antalet människor i Sverige
              som är problemet. Vi är för få som får möjlighet att arbeta, och
              det är bostäder som behövs. Tillväxten i de stora städerna i Sverige
              hämmas av att för få människor får möjlighet att bo och arbeta
              här. Att angripa detta skulle utveckla Sverige till att bli en
              starkare nation i framtiden.
            </seg>
          </u>
          <u>
            <seg>
              Avslutningsvis, herr talman, trodde jag att det var passerat
              att skrämma med skattespöket, att det var något man gjorde förra
              valperioden. Men jag vill lugna finansmarknadsministern och eventuellt
              andra med att säga det som jag har sagt många gånger tidigare:
              Det finns inga socialdemokratiska förslag om höjda fastighetsskatter,
              och det tål att upprepas. De som behöver lugnas i dag är de människor
              som har höga lån och inte kan lita på att kalkylerna håller, därför
              att vi har en regering som inte tar ansvar för den ekonomiska
              politiken.
            </seg>
          </u>
          <note type="speaker">
            Anf. 111 PER BOLUND (MP):
          </note>
          <u>
            <seg>
              Herr talman! Jag har i mina tidigare anföranden tagit upp hushållens
              skuldsättning, framför allt ur ett samhällsekonomiskt perspektiv,
              och de risker som det medför för samhällets ekonomiska utveckling.
              Men det är viktigt att se att hushållens skuldsättning också är
              en individuell fråga och att det är alltför många människor med
              för hög skuldsättning som har drabbats hårt och inte klarat av
              det ekonomiskt. Som vi har hört är det väldigt många människor
              som i dag har hamnat hos kronofogden och har stora skulder som
              man inte klarar av. Givetvis finns det i den situationen stora
              personliga tragedier som vi måste vara medvetna om.
            </seg>
          </u>
          <u>
            <seg>
              I dagens situation blir man lite grann påmind om 90-talskrisen
              förra gången vi hade en borgerlig regering, då räntenivåerna stack
              i väg upp till 500 procent. Många tvingades tyvärr att sälja sina
              bostäder men satt kvar med lånen i efterhand. Frågan är om regeringen
              har glömt 90-talskrisen eller om de fortfarande har ett minne
              från den tiden. Det skulle vara nödvändigt och väldigt bra, för
              vi anser att regeringen måste börja se helheten och ta ansvar
              för att uppnå balans i hela samhällsekonomin och inte bara ensidigt
              fokusera på statsskulden, som man har gjort hittills.
            </seg>
          </u>
          <u>
            <seg>
              De senaste årens oro på finansmarknader, omtalade bankkollapser
              och den pågående skuldkrisen i Europa borde resultera i att regeringen
              tar problemen med hushållens skuldsättning på allvar.
            </seg>
          </u>
          <u>
            <seg>
              Jag efterfrågade i ett tidigare inlägg en bredare samling för
              att försöka komma till en samsyn om hur man ska hantera de här
              problemen. Det bekymrar mig att statsrådet Peter Norman i sitt
              anförande i stället väljer att gå till attack och kritisera, dessutom
              grundat på rena felaktigheter. Han påstår att Miljöpartiet skulle
              vilja höja skatten för vanliga löntagare. Det är helt fel. Det
              kan vem som helst se i vårt budgetförslag. Vi har inga förslag
              på skattehöjningar för vanliga löntagare.
            </seg>
          </u>
          <u>
            <seg>
              Jag bekymrar mig också över att statsrådet snarare än att erkänna
              problemen och säga att de behöver tas på allvar slår sig för bröstet
              och säger att de åtgärder som regeringen redan har vidtagit är
              absolut tillräckliga. Vi är många bedömare som inte delar den
              uppfattningen, och det kanske statsrådet Peter Norman skulle ta
              med i sin beräkning.
            </seg>
          </u>
          <u>
            <seg>
              Jag föreslog i mitt tidigare anförande ett antal olika åtgärder
              som jag tycker att det behövs en bredare diskussion om. Jag skulle
              vilja att vi gick vidare för att försöka hitta en samsyn om hur
              vi ska hantera dem.
            </seg>
          </u>
          <u>
            <seg>
              Ett förslag som jag nämnde var ett stöd till bosparande för unga
              som gör det möjligt att spara på ett förmånligt sätt och därmed
              få fram ett kapital att använda när man går in på bostadsmarknaden
              från början. Vi vet att det är ett tillfälle när många unga tvingas
              att ta på sig väldigt stora skulder som man sedan sitter med en
              stor del av livet. Det skulle vara intressant att ha en diskussion
              om den frågan.
            </seg>
          </u>
          <u>
            <seg>
              Vi tycker att det behövs en diskussion om principerna för amortering.
              Vi har sett hur ledande moderata politiker har varit ute och till
              och med föreslagit amorteringskrav, men regeringen verkar inte
              vilja ta i frågan och föra en diskussion om vilka principer som
              ska gälla för amortering över huvud taget.
            </seg>
          </u>
          <u>
            <seg>
              Vi tycker självklart också att det behövs en större analys av
              bostadsbyggandet. Bristen på nya bostäder är ju mycket av roten
              till de stigande bostadspriserna, som sedan också leder till att
              man som vanligt hushåll tvingas skuldsätta sig. Här har Miljöpartiet
              kommit med ett antal förslag på hur man skulle kunna stimulera
              ett ökat bostadsbyggande. Men även där ser vi hur det brister
              i förslag och idéer från regeringens sida.
            </seg>
          </u>
          <u>
            <seg>
              Vi tycker också att det behövs en diskussion om hur ränteavdragen
              är utformade. Vi har här hört siffror på att det är en väldigt
              liten del av ränteavdragen som går till annat än bostadslån.
            </seg>
          </u>
          <u>
            <seg>
              Vi har frågat riksdagens utredningstjänst. År 2010 låg de totala
              skuldräntorna på 72 miljarder kronor. Av det var 49 miljarder
              på bolån. Skattereduktionen för skuldräntorna genom ränteavdragen
              låg samma år på 17 miljarder. För 2012 är prognosen 23 miljarder
              kronor. Det handlar alltså om stora summor.
            </seg>
          </u>
          <note>
            Enligt riksdagens utredningstjänst härrör mellan 20 och 25 procent
            av dessa belopp till konsumtionslån snarare än bostadslån.
          </note>
          <u>
            <seg>
              Är det inte dags att undersöka om det går att begränsa ränteavdragen
              så att de rör bostadslån men att man inte ska kunna göra avdrag
              för konsumtionslån? Det kan också vara en väg framåt.
            </seg>
          </u>
          <note type="speaker">
            Anf. 112 JAN ERTSBORN (FP):
          </note>
          <u>
            <seg>
              Herr talman! Vi har i Sverige en hög betalningsmoral. Skulder
              betalas i rätt tid. Det gäller såväl räntor och amorteringar på
              lån som betalning av andra krediter och skatter. Här är vi kanske
              bäst i klassen inom EU och OECD.
            </seg>
          </u>
          <u>
            <seg>
              Förklaringen bygger på historisk tradition men också på ett effektivt
              indrivningsväsen. Att hamna hos kronofogden är det värsta många
              kan tänka sig, så det undviker man.
            </seg>
          </u>
          <u>
            <seg>
              Är vårt system bra? Utgångspunkten är givetvis att man ska betala
              sina skulder. Det är vi säkert alla överens om här och i övriga
              samhället. De flesta lever efter detta. Men varför har vi då så
              många personer som har skulder som de inte orkar med?
            </seg>
          </u>
          <u>
            <seg>
              Svaret är ganska enkelt. De hårda reglerna för indrivning, faktiskt
              de hårdaste inom OECD, har gjort att kreditgivarna får tillbaka
              ganska mycket av sina pengar. De får dessutom höga räntor. Ofta
              är räntorna på 2030 procent på sådant som ligger för indrivning.
              För aktörerna på finansmarknaden kan det alltså bli en bra affär,
              även om man givetvis gör förluster ibland. Generellt sett gör
              man dock bra affärer.
            </seg>
          </u>
          <u>
            <seg>
              Indrivningsreglerna bygger i hög utsträckning på att ansvaret
              för skulderna faller på kredittagaren. Då kan man ställa sig frågan:
              Ska ansvaret ligga på kredittagaren eller ska en del av ansvaret
              kanske ligga på kreditgivaren?
            </seg>
          </u>
          <u>
            <seg>
              Jag menar att vi borde tänka över om vi inte ska flytta över
              en liten del av ansvaret för kreditgivningen från kredittagarna
              till kreditgivarna. Om vi till exempel lättade lite på indrivningsreglerna
              skulle kreditgivarna bli lite försiktigare. Kanske skulle vi ha
              ett lite högre existensminimum, kanske skulle man få ha några
              månader fria från löneutmätning och kanske skulle man få behålla
              lite av en inkomstökning om man börjar arbeta extra även om man
              är föremål för indrivning hos kronofogden.
            </seg>
          </u>
          <u>
            <seg>
              Vi måste på något vis sätta stopp för den successivt ökande skuldsättningen
              av privatpersoner. Att flytta över en del av ansvaret till kreditgivarna
              är en möjlighet. Jag tror inte på att införa en massa kreditregleringsregler.
              Låt oss i stället flytta över en liten bit av ansvaret.
            </seg>
          </u>
          <u>
            <seg>
              Jag vidhåller också, trots det jag nyss hörde, att en rejäl folkbildningskampanj
              utöver det som regeringen redan har satt i gång är den rätta medicinen
              för att personer ska kunna hantera sin ekonomi.
            </seg>
          </u>
          <note type="speaker">
            Anf. 113 PER ÅSLING (C):
          </note>
          <u>
            <seg>
              Herr talman! För drygt två år sedan beslutade Finansinspektionen
              om ett allmänt råd för lån med bostaden som pant. Rådet innebär
              att nya lån inte bör överstiga 85 procent av bostadens marknadsvärde.
              De nya reglerna började gälla den 1 oktober 2010.
            </seg>
          </u>
          <u>
            <seg>
              Bakgrunden till detta var att i Sverige utgör bostadslånen den
              största delen av hushållens totala skuldsättning. Vi utmärker
              oss negativt i jämförelse med andra länder. Rådet infördes alltså
              för att öka konsumentskyddet och stävja en osund utveckling på
              kreditmarknaden.
            </seg>
          </u>
          <u>
            <seg>
              Herr talman! Finansinspektionen presenterade i mars en utvärdering
              av bolånetaket som visar ett tydligt trendbrott i utlåningen.
              För första gången på tio år är det färre som lånar fullt ut till
              bostadsköpet. Belåningsgraden minskar för första gången sedan
              2002 då mätningarna startade av hur stor andel av bostadens värde
              som belånas.
            </seg>
          </u>
          <u>
            <seg>
              Myndighetens rapport visar också att andelen hushåll med nya
              lån över 85 procent har halverats sedan 2009. Finansinspektionens
              generaldirektör Martin Andersson beskriver det som ett historiskt
              trendbrott.
            </seg>
          </u>
          <u>
            <seg>
              Ett bolånetak får dock effekter som vi måste ta tag i. Syftet
              är bra, och resultaten positiva sett till syftet. I dag har dock
              allt fler barnfamiljer och unga människor svårt att få ihop till
              kontantinsatsen till villan på landet eller bostadsrätten i innerstan.
              Då är det viktigt att skapa incitament för ett långsiktigt sparande
              till ett eget boende.
            </seg>
          </u>
          <u>
            <seg>
              Centerpartiet vill införa ett skattegynnat bosparkonto för unga.
              Vårt förslag bygger på ett årligt sparande på upp till 20 000
              kronor fram till 35 års ålder. Skatteavdraget skulle vara värt
              i storleksordningen 4 000 kronor per år. Maximalt skulle 200 000
              kronor sparas på bosparkontot.
            </seg>
          </u>
          <u>
            <seg>
              I Norge finns sedan början av 1990-talet ett snarlikt bosparkonto
              för unga. Systemet fungerar väl, och förutsättningarna borde därför
              vara goda för att det också ska fungera väl i Sverige. Självklart
              måste utformningen utredas ytterligare.
            </seg>
          </u>
          <u>
            <seg>
              Ett dylikt förslag skulle också stimulera bostadsbyggandet.
            </seg>
          </u>
          <u>
            <seg>
              Herr talman! Centerpartiet vill med andra ord se en sparandelinje.
              I dagsläget premieras lånandet genom att man får göra avdrag för
              räntan. Däremot gynnar dagens skattesystem tyvärr inte investeringar,
              sparande eller amortering. Ett avdrag för sparande kombinerat
              med ett speciellt bosparkonto är några reformer vi i Centerpartiet
              vill se för att ge incitament för att spara och investera i stället
              för att låna.
            </seg>
          </u>
          <note type="speaker">
            Anf. 114 ERIK ALMQVIST (SD):
          </note>
          <u>
            <seg>
              Herr talman! Jag tänkte försöka reda ut sambandet mellan en ökande
              befolkning och ett ökat tryck på bostadsmarknaden åt Veronica
              Palm. Anledningen till att folk lånar mer pengar till bostäder
              är att priserna på bostäder går upp. Anledningen till att priserna
              går upp är i hög utsträckning att efterfrågan ökar. Det sker i
              sin tur till stor del för att de regioner som är prisdrivande
              har en ökande befolkning, vilket har sin huvudförklaring i invandringen.
            </seg>
          </u>
          <u>
            <seg>
              Jag säger inte att invandring av det skälet per definition är
              dåligt. En bra och aktiv politik förutser detta och bygger i takt.
              Den invandring vi har fungerar väl till viss del. Människor kommer
              hit och kan bidra. De blir en del av efterfrågesidan som söker
              bostäder i attraktiva områden och är med och driver upp priserna.
            </seg>
          </u>
          <u>
            <seg>
              En annan del av invandringen fungerar dåligt och leder till att
              de så kallade utanförskapsområdena ökar i antal, vilket driver
              folk därifrån. Det sätter ytterligare press på de områden som
              inte drabbats av mångkultur och utanförskap.
            </seg>
          </u>
          <u>
            <seg>
              Det finns tydliga siffror på detta. Jag kan hålla en föreläsning
              om detta vid tillfälle om Veronica Palm är intresserad. Det finns
              data svart på vitt. Jag kan visa på demografiska förändringar
              område för område och koppla det till prisförändringar. Det finns
              boendeenkäter i många delar av landet. I Malmö flyttar människor
              från vissa delar med huvudförklaringen att man känner otrygghet
              och väljer andra områden som då ökar i pris. Det är en viktig
              delförklaring.
            </seg>
          </u>
          <u>
            <seg>
              Jag ska nu vända mig till Alliansen. Jag känner att flera alliansföreträdare
              inte riktigt vill erkänna problematiken. Jag kan hålla med om
              att Alliansen har genomfört ett par åtgärder för att komma till
              rätta med problemen. Man har till exempel satt ett tak på 85 procent.
              Men jag tycker fortfarande att det finns ett problem.
            </seg>
          </u>
          <u>
            <seg>
              Räntan skulle kunna nå en nivå på 9 ½ procent, vilket historiskt
              sett inte alls är en orimlig räntenivå kanske inte de närmaste
              två tre åren, men vad som händer på fem sex år vet vi inte. Om
              räntan når den nivån är det en tredjedel av hushållen med bolån
              som inte klarar sina låneåtaganden. Om räntan når upp mot 13 procent
              är det hälften som inte klarar det. Det här kan ske om fem, tio
              eller femton år. Det är en rimlig tidshorisont.
            </seg>
          </u>
          <u>
            <seg>
              Många av låntagarna har ingen amorteringsplan. Av dem som har
              det är det ofta en amorteringsplan där man har betalat av sin
              bostad på 100 år. Därför är det rimligt att räkna med den situation
              som kan uppstå på räntemarknaden om fem tio år.
            </seg>
          </u>
          <u>
            <seg>
              Man kan spekulera i om vi har en bubbla eller inte. Det är möjligt
              att vi inte har en bubbla, men det är också möjligt att det blir
              en bubbla. Även om utlåningen inte fortsätter att öka i den här
              takten kan det bli en bubbla om ränteläget förändras och det blir
              en negativ spiral när folk inte har råd att bo kvar.
            </seg>
          </u>
          <u>
            <seg>
              Anders Sellström sade att det är hushållen som har ansvar för
              sina lån. Självklart är det så. Jag menar inte att politiken ska
              ta ansvar för herr Perssons lån. Däremot är det vi som ger förutsättningarna.
              Förutsättningarna när herr Persson lånar till sin bostad har vi
              ett ansvar för. Där finns det en del som det kan vara värt att
              se över, till exempel det faktum att hälften av den svenska bolånestocken
              består av rörliga bolån vilket ökar ränterisken. Exponeringen
              för när räntemarknaden slår om gör att man blir sårbar. Det borde
              vi försöka hantera. I andra länder har man med andra regelverk
              lyckats få en helt annan situation där rörliga bolån förekommer
              i undantagsfall. Därför finns det en större trygghet i bolånemarknaden.
            </seg>
          </u>
          <note type="speaker">
            Anf. 115 JACOB JOHNSON (V):
          </note>
          <u>
            <seg>
              Herr talman! I mitt första anförande beskrev jag hur den förda
              politiken dels har lett till att en stor del av befolkningen nu
              är hårt belånad, dels till att flera hundra tusen svenskar är
              insolventa, det vill säga inte kan betala sina skulder. Det första
              förklaras till stor del, menar jag, av den förda skatte- och bostadspolitiken
              medan det stora antalet insolventa bland annat beror på samverkande
              faktorer som hög arbetslöshet och försämringar av trygghetssystemen.
            </seg>
          </u>
          <u>
            <seg>
              Vad är då Vänsterpartiets politik för att vända denna utveckling?
            </seg>
          </u>
          <u>
            <seg>
              För det första måste hela den ekonomiska politiken läggas om.
              Vi måste skapa fler arbeten genom offentliga investeringar. Det
              kan finansieras genom utnyttjande av Sveriges starka ekonomiska
              ställning. Använd en del av Sveriges nettoförmögenhet på drygt
              600 miljarder för att bygga miljö- och klimatanpassade bostäder
              med rimliga hyror och satsa på en järnväg där tågen går i tid
              precis som i klockornas Schweiz. En ökad tillgång till hyresrätter
              till rimliga hyror kommer dels att medföra en prispress på bostadsmarknaden
              för villor och bostadsrätter som gynnar bolånekunderna på sikt,
              dels möjliggöra för fler att slippa sätta sig i skuld hos bankerna.
            </seg>
          </u>
          <u>
            <seg>
              För en skattepolitik som möjliggör att trygghetssystemen stärks
              så att till exempel människor som hamnar i arbetslöshet inte tvingas
              från hus och hem. Utveckla återregleringen av bankerna. Stärk
              bolånekundernas makt genom att via föreskrifter ålägga bankerna
              att erbjuda kunderna ett låneavtal som utgår från reporäntan och
              att eventuella påslag redovisas för sig. Det ska vara obligatoriskt
              för bankerna att redovisa sina bolånemarginaler och förklara sina
              påslag för Finansinspektionen. SBAB ska användas till att pressa
              bolåneräntorna. Regeringen kan sänka SBAB:s upplåningskostnader
              genom att uttala att SBAB ska vara kvar i statlig ägo, och SBAB:s
              avkastningskrav kan sänkas ytterligare, så att banken kan agera
              kraftfullare för lägre bolåneräntor.
            </seg>
          </u>
          <note>
            Herr talman! Klyftorna i Sverige växer det framgick av regeringens
            vårbudget. Den relativa inkomsten har sjunkit från 49 procent
            1991 till 38 procent 2010 för den fattigaste inkomstdecilen och
            från 70 procent till 61 procent för den näst fattigaste, medan
            den stigit från 220 procent till 282 procent för den rikaste inkomstdecilen
            och från 148 procent till 157 procent för den näst rikaste. Till
            stor del förklaras dessa ökade skillnader av kapitalinkomster
            för den rikaste tiondelen av befolkningen. Arbetslösa och personer
            med sjuk- och aktivitetsstöd har haft en negativ inkomstutveckling
            under regeringen Reinfeldt medan befolkningen som helhet haft
            en real inkomstökning med 2,8 procent per år.
          </note>
          <u>
            <seg>
              Sverige glider alltså isär. Särskilt tydligt är detta för de
              400 000 överskuldsatta. Här krävs utöver de generella åtgärderna
              som jag kort anvisat ovan särskilda insatser. Kronofogdemyndigheten
              behöver stärkas för att jobba med dessa frågor bland annat efter
              Högsta domstolens beslut hösten 2010 som innebär att Kronofogden
              måste bli mer restriktiv i sina bedömningar av ansökningar om
              skuldsanering. De förslag som förts fram från företrädare för
              föreningen Insolvens och Kronofogdemyndigheten om statliga saneringslån
              med rimliga villkor måste prövas seriöst, och jag hoppas att konsumentminister
              Birgitta Ohlsson tar upp detta förslag i samband med den utredning
              som hon tillsatte häromdagen.
            </seg>
          </u>
          <u>
            <seg>
              Den borgerliga politiken att gynna allmosor och välgörenhet genom
              skatteavdrag för bidrag till välgörenhetsorganisationer är fel
              väg att gå. Välfärden är det offentligas ansvar och ska skattefinansieras.
              Dessutom är det ett ytterligare avsteg från ett enkelt och robust
              skattesystem.
            </seg>
          </u>
          <note type="speaker">
            Anf. 116 ANDERS SELLSTRÖM (KD):
          </note>
          <u>
            <seg>
              Herr talman! Vi ska vara ödmjuka inför läget, tycker jag. Jag
              hade hoppats att vi skulle kunna ha ett förhållningssätt där vi
              vinklar olika delar och hittar en ödmjuk hållning totalt sett.
              Jag tycker att det genast blev en låsning när Miljöpartiet, Socialdemokraterna
              och Vänsterpartiet agerar som de gör. De började med att det är
              regeringens fel. Det skapar ingen grund för samsyn.
            </seg>
          </u>
          <u>
            <seg>
              Jag ska citera Per Bolund. Han började sitt anförande med att
              säga: Hushållen ska inte ta någon del i skuldutvecklingen. Det
              är regeringens fel. Vilken start! Om inte individen tar sitt ansvar
              i vårt samhälle krackelerar det helt och hållet. Om inte individen
              är en viktig spelare i vår samhällsekonomi fungerar ingenting.
              Per Bolund börjar med att skylla på regeringen och säger att hushållen
              inte ska ta någon del i ansvaret. Det tycker jag är en konstig
              beskrivning av läget i vårt land. Vi får inte någon samsyn av
              sådana inlägg.
            </seg>
          </u>
          <u>
            <seg>
              I jämförelse med disponibel inkomst är skuldkvoten hög i dag.
              Från Finansinspektionen har man funderat på om den är för hög,
              men man har bedömt att den har planat ut. Under den tid då Socialdemokraterna
              styrde med stöd av bland annat Vänstern och Miljöpartiet från
              1995 till 2006 steg skuldkvoten med ungefär 66 procent. Från 2006
              till i dag har den stigit med ytterligare 13 procent, om man jämför
              med de siffrorna. Vad gjorde Socialdemokraterna, Miljöpartiet
              och Vänstern då för att bromsa skuldkvotsutvecklingen? Ingenting.
              Vi har i alla fall fått igenom ett bolånetak, och vi har fått
              fler och fler banker att börja agera för ett amorteringskrav i
              någon form.
            </seg>
          </u>
          <u>
            <seg>
              Var lite ödmjuka när ni säger att det är regeringens fel. Ni
              gasade på skuldutvecklingen mer än vad denna regering har gjort
              från 2006 och framåt, enligt de tabeller som finns att tillgå.
            </seg>
          </u>
          <u>
            <seg>
              Veronica Palm talar om bristen på bostäder. Det är effekten av
              den subventionspolitik som Socialdemokraterna förde under många
              år. Vi fick inte fram något byggande i vårt land. Det byggdes
              betydligt mer i Finland och Norge. I Sverige fick vi inte fram
              några bostäder. Det har vi gjort någonting åt nu. Vi har tagit
              bort denna subventionspolitik och försökt hitta sätt att komma
              framåt.
            </seg>
          </u>
          <u>
            <seg>
              Den nya plan- och bygglagen sätter press på kommunerna att snabba
              på hanteringen av bygglov och detaljplaner. Nu kommer fler reformer
              i den vårproposition som har lagts fram.
            </seg>
          </u>
          <u>
            <seg>
              Vi måste vara lite ödmjuka, men jag finner inte denna ödmjukhet
              hos oppositionen. Det tycker jag är lite märkligt.
            </seg>
          </u>
          <u>
            <seg>
              Per Bolund talar om samsyn. I fråga om bosparande för unga har
              vi en samsyn mellan Kristdemokraterna och Per Bolunds miljöparti.
              Vi kanske kan få fler med på det. Det tror jag är viktigt. I och
              med att det finns ett bolånetak är det viktigt att man kan börja
              bospara i tid. Vi kan på olika sätt hjälpas åt att driva den frågan.
            </seg>
          </u>
          <u>
            <seg>
              Det är bra om bankerna själva ställer krav på amortering och
              om vi får människor att förstå att det bästa sparandet egentligen
              är att amortera. Men vi vet att lagstiftning innebär en massa
              problem eftersom det går att komma runt dessa amorteringskrav
              på olika sätt via lagstiftning.
            </seg>
          </u>
          <u>
            <seg>
              Bostadsbyggandet är självklart också en del i problematiken.
            </seg>
          </u>
          <u>
            <seg>
              Till sist vill jag säga något till Jacob Johnson från Vänsterpartiet.
              Han vill att vi ska sänka kraven på avkastning för SBAB för att
              SBAB ska kunna sänka räntan. Men då är ju du, Jacob Johnson, med
              och driver på skuldkvoten ytterligare. Det kommer att innebära
              att människor lånar ännu mer om räntan sjunker ytterligare. Jag
              förstår inte logiken i ditt upplägg och i det du säger om att
              vi ska driva på att SBAB ska vara någon form av ledande räntesänkare
              i vårt land.
            </seg>
          </u>
          <note type="speaker">
            Anf. 117 Statsrådet PETER NORMAN (M):
          </note>
          <u>
            <seg>
              Herr talman! Jag ska försöka använda dessa minuter för att svara
              på vad som har sagts här och kommentera det lite grann.
            </seg>
          </u>
          <u>
            <seg>
              Jag ska börja med det som Per Bolund sade om att ränteavdrag
              kanske kan diskuteras. Det är vackert så.
            </seg>
          </u>
          <u>
            <seg>
              Till övriga som tycker att det bör åtgärdas i någon mening undrar
              jag i så fall i vilken spak man vill dra. Handlar det om ränteavdrag,
              fastighetsskatt, stämpelskatt, ökade amorteringskrav, eller vad
              kan det vara?
            </seg>
          </u>
          <u>
            <seg>
              Per Bolund tycker att vi ska ha ett speciellt bosparande. Jag
              vill vara lite försiktig. Vi har en ganska hög sparkvot i Sverige
              just nu. Och vi har just sjösatt ett nytt sparande investeringssparkontot.
              De är mycket enkelt och mycket lämpligt för barn och ungdomar.
              Låt oss se vart det tar vägen. Jag tror själv att det kommer att
              bli en stor succé.
            </seg>
          </u>
          <u>
            <seg>
              Man kan ställa frågan om skattehöjningar drabbar vanliga löntagare
              eller inte. När det gäller vilka som drabbas av en bensinskattehöjning
              tror jag att den slår även mot vanliga löntagare och inte bara
              mot andra typer av grupper.
            </seg>
          </u>
          <u>
            <seg>
              Jag håller med Veronica Palm om boendet, men det är en mycket
              svår fråga. Åker man runt i Spanien och ser husskelett efter husskelett
              förstår man att det inte bara är att trycka på en boendeproduktionsknapp.
              I huvudsak handlar det om att utnyttja existerande bestånd bättre,
              att göra tiden från idé till färdig huskropp kortare och att förbättra
              byråkratin.
            </seg>
          </u>
          <u>
            <seg>
              Jag måste säga att jag är mycket förvånad över att Veronica Palm
              säger att det är helt fel väg att gå att ägna sig åt folkbildning
              i finansiell ekonomi. Det är förvånande att från en ledande socialdemokrat,
              med den tradition som ditt parti har med Rickard Sandler som grundade
              ABF, Per Albin, Tage Erlander, få höra att man ska raljera över
              folkbildning och tycka att det är fel.
            </seg>
          </u>
          <u>
            <seg>
              Sedan håller jag med om Veronica Palms kritik mot Erik Almqvist.
              Det som han sade var obegripligt för mig. Dessutom är 9 ½ procents
              ränta en orimligt hög ränta som skrämmer bort folk. Den hör till
              ett system med fast växelkurs.
            </seg>
          </u>
          <note type="speaker">
            Anf. 118 VERONICA PALM (S):
          </note>
          <u>
            <seg>
              Herr talman! Jag vill börja med att tacka för en spännande debatt.
              Jag är den första som har det sista inlägget i debatten.
            </seg>
          </u>
          <u>
            <seg>
              Debatten har varit klargörande. Precis som Per Bolund sade i
              sin inledning hade det varit välkommet om man hade kunnat hitta
              någon form av öppningar och åtminstone en gemensam analys.
            </seg>
          </u>
          <u>
            <seg>
              Det som har blivit mer tydligt under denna debatt är hur otroligt
              splittrade de fyra borgerliga partierna är. Några poppar upp förslag,
              någon kastar ut något, någon hänger på någon annan, och någon
              tycker inte som en annan, och någon avvisar något i talarstolen
              i riksdagens kammare. Det är fyra företrädare för fyra partier
              som ingår i en minoritetsregering och som borde ha lite ambitioner
              och åtminstone hålla ihop det minoritetsunderlag som man har i
              riksdagen. Men det är ändå spännande, och det säger väl någonting
              om var svensk politik befinner sig just nu.
            </seg>
          </u>
          <u>
            <seg>
              Vi på den rödgröna sidan är tre olika partier som driver olika
              linjer i mycket. Men vi har en ganska bred samsyn när det gäller
              att vi inte skyller på de enskilda hushållen. Det krävs mer politik
              och mer av gemensamt ansvar. Man kan inte bara, som Anders Sellström
              kanske tydligast gjorde, skuldbelägga hushållen och säga att den
              som inte har ska inte heller kunna ha i framtiden. Jag är orolig
              för den bilden.
            </seg>
          </u>
          <u>
            <seg>
              Jag är helt övertygad om att den som tar ett lån för att köpa
              ett drömhus gör ett medvetet val. Då krävs det att det finns robusta
              försäkringar, omställningsförsäkringar, att det finns en aktiv
              politik för tillväxt och jobb och att vi för en bostadspolitik
              som ser till att ställa om Sverige och ge möjligheter för tillväxt
              och arbete. Sverige har inte råd att inte bygga fler bostäder.
            </seg>
          </u>
          <note type="speaker">
            Anf. 119 PER BOLUND (MP):
          </note>
          <u>
            <seg>
              Herr talman! Jag vill också passa på tillfället och tacka så
              mycket för denna debatt. Det är mycket bra att denna fråga nu
              åtminstone finns på dagordningen, även om det har blivit några
              missförstånd här och var.
            </seg>
          </u>
          <u>
            <seg>
              Anders Sellström missförstod mig. När jag sade att jag inte tyckte
              att man skulle skylla på hushållen var det för att hushållen i
              många fall inte har några andra alternativ än att ta på sig skulder.
              Vill man ha en bostad i Stockholmsområdet är det för de allra
              flesta människor inte ett alternativ att inte skuldsätta sig.
              Ur den synvinkeln är det på ett samhällsekonomiskt plan faktiskt
              snarare en fråga för regeringen att hantera den totala skuldsättningen
              för hushållen än att peka på hushållen själva, som Anders Sellström
              gjorde väldigt mycket i sitt anförande.
            </seg>
          </u>
          <u>
            <seg>
              Samtidigt vill jag också säga att riskerna inte ska överdramatiseras.
              Jag tror inte heller att det i det korta perspektivet är en stor
              risk för att bankerna i Sverige får en svår ekonomisk situation.
            </seg>
          </u>
          <u>
            <seg>
              Om det däremot blir en kärvare ekonomisk situation framöver,
              till exempel om skuldkrisen i Europa förvärras och det påverkar
              även Sverige, ser jag en stor risk i att hushållen i den situationen
              drar ned på i princip all annan konsumtion för att kunna betala
              sina bolån. Vi vet att svenskarna är ett mycket ansvarstagande
              folk som till nästan varje pris betalar sina skulder. En sådan
              utveckling skulle drabba svensk ekonomi mycket hårt. Det skulle
              dra ned den totala konsumtionen, och det skulle göra att vi får
              en ännu djupare ekonomisk nedgång. Det är en situation som vi
              alla ska vara medvetna om kan uppstå.
            </seg>
          </u>
          <u>
            <seg>
              Jag frågade finansmarknadsministern i början av debatten om han
              kunde ge något exempel från historien eller från andra länder
              där en lång tid av stigande skuldsättning hos hushållen eller
              hos det offentliga inte har lett till finansiell instabilitet.
            </seg>
          </u>
          <u>
            <seg>
              Att ministern trots tre inlägg så här långt inte har kunnat presentera
              något enda exempel på en sådan situation tycker jag manar oss
              alla till eftertanke. Det finns många exempel på att en stigande
              skuldsättning har lett till finansiell instabilitet. Vi har inte
              fått höra något exempel på att man har kunnat visa att det inte
              har gått den vägen. Det visar att vi måste ta denna fråga på allvar.
            </seg>
          </u>
          <u>
            <seg>
              Jag har i mina inlägg manat till att man ska försöka hitta en
              bred samsyn och hitta gemensamma lösningar för att motverka en
              sådan situation som vi såg i Sverige på 90-talet. Jag hoppas att
              denna medvetenhet kan komma även från andra partier framöver.
            </seg>
          </u>
          <note type="speaker">
            Anf. 120 JAN ERTSBORN (FP):
          </note>
          <u>
            <seg>
              Herr talman! Jag har i två inlägg uppehållit mig vid de skulder
              som hushållen har och som inte är relaterade till bostäder. Det
              har jag gjort därför att jag tycker att det är oerhört viktigt
              och därför att jag hade en misstanke om att mycket av denna debatt
              skulle handla om just bostadslånen. Detta innebär inte att vi
              i Folkpartiet är ointresserade av den ökning som har skett av
              bostadslånen, höjningen av fastighetspriser och bostadsrättspriser
              och så vidare. Vi följer detta noga, och vi har fortlöpande en
              dialog med regeringen om detta. Vi delar statsrådet Peter Normans
              bedömning av hur läget är för närvarande, och ser inte någon större
              oro i denna del.
            </seg>
          </u>
          <u>
            <seg>
              Bland andra Per Åsling har tagit upp frågan om sparande. Vi i
              Folkpartiet vill gärna medverka till att man inför någon form
              av stimulans till ett sparande för att kanske på det viset få
              en lite bättre balans i hushållens ekonomi. Det kan vara fråga
              om bosparande för ungdomar, som man har i Norge, det kan vara
              fråga om grundavdrag, och det kan vara fråga om att sänka skatten
              på kapitalinkomster.
            </seg>
          </u>
          <u>
            <seg>
              I Folkpartiet har vi inte låst oss för någon teknisk lösning,
              men en stimulans för ett långsiktigt sparande ser vi gärna att
              man kan införa så snart det finns möjlighet till det.
            </seg>
          </u>
          <u>
            <seg>
              Jag vill avsluta mitt sista inlägg med att tacka Miljöpartiet
              för initiativet till debatten och tacka övriga debattdeltagare.
            </seg>
          </u>
          <note type="speaker">
            Anf. 121 PER ÅSLING (C):
          </note>
          <u>
            <seg>
              Herr talman! En debatt om skuldsättning måste också belysa vad
              vi menar med tillgångar, som ett led i att öka konsumenternas
              kunskap om sparande och skuldsättning.
            </seg>
          </u>
          <u>
            <seg>
              Sparandekvoten som ofta debatteras innehåller flera olika typer
              av tillgångar. Detta måste problematiseras. Pengar på ett sparkonto
              är lättillgängliga i jämförelse med värden bundna i papper och
              fastigheter. Även pensionssparande och pensioner finns med i den
              officiella statistiken, och som själva namnet antyder är dessa
              inte realiserbara före en förutbestämd tidpunkt. Skatteverket
              och Konsumentverket har konstaterat att privat pensionssparande
              inte bör vara en prioriterad sparform för alla. Till exempel förlorar
              tre av fyra som pensionssparar skattemässigt på sparandet enligt
              Skatteverket.
            </seg>
          </u>
          <u>
            <seg>
              Herr talman! Debatten om sparande måste också fokusera på vad
              som är och inte är realiserbara tillgångar. Till syvende och sist
              är detta ett grundläggande ställningstagande för konsumenten,
              och det är den enskilda konsumenten som måste fatta beslutet.
            </seg>
          </u>
          <u>
            <seg>
              Genom att skattemässigt gynna vanligt buffertsparande med hjälp
              av ett avdrag samt ge incitament för unga att spara till sin bostad
              kan vi ta ett stort steg i att skapa en förnyad inställning för
              mer av sparande och mindre av lånande.
            </seg>
          </u>
          <u>
            <seg>
              Herr talman! Låt mig avslutningsvis tacka mina meddebattörer
              för en spänstig debatt.
            </seg>
          </u>
          <note type="speaker">
            Anf. 122 ERIK ALMQVIST (SD):
          </note>
          <u>
            <seg>
              Herr talman! Det har förts några olika parallella diskussioner
              på samma ämne. En diskussion har förts om hushållens ansvar för
              sina bolån. Vilket ansvar bär det enskilda hushållet? Där måste
              jag ändå förtydliga vår linje.
            </seg>
          </u>
          <u>
            <seg>
              Jag tycker att både högern och vänstern hamnar lite fel. Självklart
              har det enskilda hushållet ansvar för de lån hushållet självt
              väljer att ta upp, och den enskilda individen har ett ansvar för
              de utgifter man själv tar på sig. Men det betyder inte att politiken
              inte har något ansvar för den övergripande situationen. Det är
              där jag inte riktigt kan hålla med Alliansen, framför allt inte
              Kristdemokraterna.
            </seg>
          </u>
          <u>
            <seg>
              Om det har uppstått en hög belåningsgrad på hushållen har det
              skett utifrån spelregler som är satta här i riksdagen. Om vi tycker
              att de spelregler som vi har bestämt inte faller väl ut är det
              vårt ansvar att förändra dem. Diskussionen handlar egentligen
              om huruvida vi tycker att situationen är bra med hushållens belåning
              eller inte. Om vi inte tycker att den är bra är det uppenbarligen
              någonting som inte har fungerat bra. Sedan kan man lägga vilken
              skuld man vill på den enskilde, men det här är fortfarande ett
              faktum. Det är vi som har ansvar för makroperspektivet och helheten.
            </seg>
          </u>
          <u>
            <seg>
              Tyvärr verkar det inte finnas många åtgärder som vi kan nå en
              samsyn om. Mitt parti är skeptiskt mot att avgiftsbelägga de skuldtyngda
              hushållen med ytterligare en fastighetsskatt eller andra avgifter.
              Det förvärrar snarare situationen. Det gör att hushållen och individerna
              blir ännu mer ekonomiskt sårbara.
            </seg>
          </u>
          <u>
            <seg>
              Vi hade hoppats på att få ett visst medhåll när det gäller att
              se över ränteskillnadsersättningen. Vi tycker att det är olyckligt
              att den som är ansvarsfull och lånar upp sig mer långsiktigt straffas
              genom inlåsningseffekter som inte finns i andra länder. Där får
              man betala en premie till banken som dessutom kan generera vinst
              om man vill gå ur lånet för att hitta en billigare finansiering.
              Det är inte helt rimligt, men det är i alla fall värt att diskutera.
            </seg>
          </u>
          <u>
            <seg>
              Jag får tacka Miljöpartiet och alla andra för en viktig och bra
              debatt.
            </seg>
          </u>
          <note type="speaker">
            Anf. 123 JACOB JOHNSON (V):
          </note>
          <u>
            <seg>
              Herr talman! Den politik som förts under de senaste årtiondena
              har lett till ökade klyftor i Sverige och att det gemensamma ägandet,
              till exempel i form av allmännyttan, har minskat. Det minskade
              utbudet av hyresrätter och skattesänkningar för i första hand
              de välbeställda har drivit på bostadspriserna, och många hushålls
              ökade disponibla inkomst går i dag till räntor på stora bostadslån.
            </seg>
          </u>
          <u>
            <seg>
              Förutom att stora grupper därigenom hamnar i en privatekonomiskt
              utsatt situation om räntorna stiger eller om arbetslöshet eller
              sjukdom drabbar hushållet urholkas solidariteten i samhället.
              Många människor mer eller mindre tvingas att i första hand se
              om sitt eget hus. I så måtto kan man tyvärr säga att den borgerliga
              privatiseringsrevolutionen har haft stora framgångar. Bara i Stockholmsområdet
              har ca 30 000 hyreslägenheter omvandlats till bostadsrätter till
              ett värde om ca 30 miljarder kronor.
            </seg>
          </u>
          <u>
            <seg>
              Särskilda insatser måste riktas mot den stora gruppen av överskuldsatta.
              Ge Kronofogdemyndigheten möjlighet att genomföra sitt femstegsprogram,
              minska återbetalningstiden vid skuldsanering till tre år, inför
              kreditbedömning för alla lån och förbjud så kallade sms-lån.
            </seg>
          </u>
          <u>
            <seg>
              En vänster värd namnet måste anvisa en annan väg. Vi vet att
              jämlika samhällen mår bättre vad gäller hälsa och kunskap. Vägen
              till ett mer jämlikt samhälle går via offentliga investeringar,
              bland annat i byggande av hyresrätter. Det skapar välfärd, arbetstillfällen
              och en aktiv fördelningspolitik. Staten måste bli en reell aktör
              på kreditmarknaden som ökar konkurrensen så att räntemarginalerna
              kan sänkas. Bankernas möjlighet att fritt skära emellan på bolånetagarnas
              bekostnad måste begränsas.
            </seg>
          </u>
          <u>
            <seg>
              Det är dags för en översyn av skattesystemet!
            </seg>
          </u>
          <note>
            Tack för debatten!
          </note>
          <note type="speaker">
            Anf. 124 ANDERS SELLSTRÖM (KD):
          </note>
          <u>
            <seg>
              Herr talman! Låt mig upprepa vad jag sade i mitt anförande.
            </seg>
          </u>
          <u>
            <seg>
              När alla enskilda hushålls samlade skuldsättning läggs ihop och
              bedöms utifrån ett helhetsperspektiv ligger det på myndigheter,
              regering och riksdag att bevaka om eventuella åtgärder bör vidtas.
              Därom råder nog inga tvivel.
            </seg>
          </u>
          <u>
            <seg>
              Det här var i stort sett vad jag inledde mitt anförande med.
            </seg>
          </u>
          <u>
            <seg>
              Veronica Palm försöker få det till att jag skuldbelägger hushållen.
              Men det vilar tungt på de enskilda hushållen att själva ansvara
              för hur de ordnar sina lån och vilka risker de tar. Det är en
              självklarhet. Kan inte Veronica Palm, Per Bolund och ni andra
              stå upp för det?
            </seg>
          </u>
          <u>
            <seg>
              Per Bolund diskuterade att man är tvungen att ta lån för att
              bo i Stockholm. Men man kan vända på frågan. Är det en mänsklig
              rättighet att bo i Stockholm? Man kan alltid fundera på det.
            </seg>
          </u>
          <u>
            <seg>
              Jag har fortfarande ett ansvar. Om jag vill bo i Stockholm måste
              jag kanske ta ett lån det är helt riktigt vad Per Bolund säger
              men det är inte en mänsklig rättighet att bo i Stockholm. Jag
              måste väga in risktagandet i det hela. Det är en självklarhet.
              Man kan bosätta sig i Norsjö. Där såldes sista villan för 85 000
              kronor. Det är i och för sig billigt, men det kan man också fundera
              på. Men det är ingen mänsklig rättighet att bo i Norsjö heller
              eller hur?
            </seg>
          </u>
          <u>
            <seg>
              Alla ingående delar i ett samhälle utgör helheten. Det får vi
              aldrig glömma bort. Det är vi individer, banker, företag och alla
              andra. Vi måste ta ansvaret. Det är vi som blir helheten tillsammans.
            </seg>
          </u>
          <u>
            <seg>
              Jag vill till sist ta upp två saker i debatten, som jag ändå
              tycker har varit intressant. Jag får också tacka Miljöpartiet
              för initiativet. Det gäller banker och amorteringar. Jag hoppas
              att bankerna kan ta lite mer långsiktigt ansvar för dessa frågor
              och erbjuda amortering, som är en av de bästa sparformerna som
              finns. De ska våga stå upp för det.
            </seg>
          </u>
          <u>
            <seg>
              Än en gång vill jag betona det personliga ansvaret. Man får aldrig
              glömma bort det egna risktagandet. Det är viktigt för att klara
              sitt eget liv på kort och på lång sikt.
            </seg>
          </u>
          <note type="speaker">
            Anf. 125 Statsrådet PETER NORMAN (M):
          </note>
          <u>
            <seg>
              Herr talman! Jag vill tacka Per Bolund, Miljöpartiet och mina
              meddebattörer för att debatten har kommit till stånd.
            </seg>
          </u>
          <u>
            <seg>
              Jag får be om ursäkt för att jag inte har svarat på Per Bolunds
              fråga. Jag har inget svar på frågan i dag. Jag utgår från att
              det finns exempel. Jag får återkomma till detta, men jag har inget
              i rockärmen i dag inte vare sig ja eller nej.
            </seg>
          </u>
          <u>
            <seg>
              Låt mig dock säga att kommissionens Alert Mechanism Report är
              en viktig del av förstärkningen av den ekonomisk-politiska samordningen
              i EU, och det välkomnas från vår sida.
            </seg>
          </u>
          <u>
            <seg>
              Jag vill återigen betona att regeringen tar hushållens problem
              och deras ställning på finansmarknaden på stort allvar. Konsumenten
              ska kunna känna sig trygg i kontakten med finansiella företag,
              vare sig det handlar om att spara till en buffert, låna till en
              bostad eller planera inför pensionen.
            </seg>
          </u>
          <u>
            <seg>
              Regeringen värnar om konsumenternas ställning på finansmarknaden,
              och vi har hittills vidtagit en rad åtgärder, som jag tidigare
              berättade om. Vi fortsätter nu vårt arbete med att förenkla och
              förbättra för konsumenterna i deras möten med banker och andra
              finansiella företag. Det här är frågor som ligger mig varmt om
              hjärtat, och de kommer fortsatt att vara prioriterade.
            </seg>
          </u>
          <u>
            <seg>
              Jag tror också att jag, finansministern och meddebattörer i den
              här debatten har ett ansvar när det gäller opinionsbildning. Jag
              tror till exempel att den räntekarta som finns i en av våra större
              morgontidningar den är en formidabel hjälp till medborgarna för
              att förhandla med bankerna aldrig hade kommit till om inte jag
              och andra här i salen hade varit tuffa mot bankerna.
            </seg>
          </u>
          <note>
            Överläggningen var härmed avslutad.
          </note>
          <note>
            17 § (forts. från 14 §) Högskolan (forts. UbU17)
          </note>
          <note type="speaker">
            Anf. 126 NINA LUNDSTRÖM (FP):
          </note>
          <note>
            Herr talman! I betänkandet behandlas 115 motionsyrkanden om högskolan
            från den allmänna motionstiden 2011.
          </note>
          <u>
            <seg>
              Jag vill börja med att yrka bifall till förslaget i betänkandet
              och avslag på reservationerna.
            </seg>
          </u>
          <u>
            <seg>
              Jag kommer främst att ta upp kvalitetssatsningar, jämställdhet,
              teckenspråk samt vissa satsningar.
            </seg>
          </u>
          <u>
            <seg>
              I fredags hade jag tillsammans med FP-kolleger möjlighet att
              besöka Linköping, och det var ett väldigt spännande besök. Där
              har högre utbildning, forskning, medicin och teknik tillsammans
              skapat en inspirerande miljö. Vi kunde genom speciella glasögon
              se hjärtan i 3D och ett specialutvecklat bord med den senaste
              tekniken för analys och diagnostisering, titta i mikroskop, lyssna
              och lära. Det var forskning och utveckling i framkant otroligt
              spännande!
            </seg>
          </u>
          <u>
            <seg>
              För att Sverige ska kunna klara den internationella konkurrensen
              krävs utbildning och forskning i världsklass. Vi har tidigare
              framhållit detta och vill återigen understryka vikten av Sveriges
              utbildnings- och forskningsresurser för att stärka den internationella
              konkurrenskraften. Vi behöver fortsätta att utvecklas som en ledande
              utbildnings- och forskningsnation.
            </seg>
          </u>
          <u>
            <seg>
              Herr talman! Jag kommer att återkomma mer explicit om forskningen
              i nästa debatt.
            </seg>
          </u>
          <u>
            <seg>
              Frågor om högskolans kvalitet och utveckling är angelägna och
              viktiga. Högskolan är, tillsammans med universiteten, en av de
              största statliga sektorerna. Det handlar om stora belopp, uppemot
              40 miljarder. Huvuddelen är offentliga finansiärer, det vill säga
              skattemedel som går till dessa satsningar.
            </seg>
          </u>
          <u>
            <seg>
              Omfattande satsningar på ökad kvalitet i utbildningarna har också
              gjorts sedan förra mandatperioden. Det låter inte alltid så i
              debatten, men det är viktigt att nämna. Satsningarna pågår alltjämt.
            </seg>
          </u>
          <u>
            <seg>
              Herr talman! Jag tänkte passa på att ta upp några av de satsningar
              som görs.
            </seg>
          </u>
          <note>
            År 2007 satsades 120 miljoner kronor för att höja ersättningsnivåerna
            till utbildningsområdena humaniora, samhällsvetenskap, juridik
            och teologi.
          </note>
          <u>
            <seg>
              Under 2008 satsades ytterligare 240 miljoner kronor för att höja
              kvaliteten i utbildningen. Förstärkningarna syftade bland annat
              till att öka undervisningstiden.
            </seg>
          </u>
          <note>
            I budgetpropositionen för 2011 presenterade regeringen en höjning
            av grundutbildningsanslagen på inledningsvis 200 miljoner kronor
            2012 och därefter ytterligare 200 miljoner kronor från och med
            2013 i form av höjda ersättningsbelopp per helårsstudent inom
            humaniora, samhällsvetenskap, juridik och teologi.
          </note>
          <u>
            <seg>
              För att stärka kvaliteten i utbildningar inom humaniora och samhällsvetenskap
              krävs enligt regeringen fortsatta insatser. Regeringen beräknar
              därför en kvalitetssatsning om ytterligare 400 miljoner kronor
              2013 genom höjda ersättningsbelopp för dessa områden.
            </seg>
          </u>
          <u>
            <seg>
              Herr talman! Det känns viktigt att ta upp de här satsningarna
              på grund av att det i debatten ibland låter som att det inte görs
              tillräckligt och inte görs någonting alls. Men det görs väldigt
              mycket.
            </seg>
          </u>
          <u>
            <seg>
              Vad gäller frågor om resurstilldelningssystemet vill jag också
              nämna några specifika satsningar.
            </seg>
          </u>
          <u>
            <seg>
              Den kvalitetsbaserade resurstilldelningen ska påbörjas 2013 och
              beräknas då omfatta 95 miljoner kronor. Dessa medel kommer att
              baseras på utbildningsutvärderingar genomförda av Högskoleverket
              till och med sommaren 2012. Den kvalitetsbaserade resurstilldelningen
              är avsedd att vara fullt utbyggd 2015 och beräknas då omfatta
              295 miljoner kronor årligen.
            </seg>
          </u>
          <u>
            <seg>
              Herr talman! Riksdagen och regeringen har ansvaret för övergripande
              mål, lagar och förordningar samt att fördela resurser och avsätta
              resurser till verksamheten. Högskolor och universitet har en hög
              grad av självständighet för att också leda sin verksamhet och
              utveckla den. Den här rollfördelningen är viktig att nämna.
            </seg>
          </u>
          <u>
            <seg>
              Jag ska nu nämna någonting om ett annat viktigt område, förutom
              de satsningar som görs, och det är jämställdheten vid universiteten.
            </seg>
          </u>
          <note>
            Delegationen för jämställdhet i högskolan har avlämnat sitt betänkande
            Svart på vitt om jämställdhet i akademin . Förslagen i betänkandet
            är under beredning. Det finns flera uppdrag på området.
          </note>
          <u>
            <seg>
              Regeringen har uppdragit åt Högskoleverket att följa upp hur
              jämställdheten vid universitet och högskolor har utvecklats till
              följd av lärosätenas ökade frihet och självbestämmande i fråga
              om läraranställningar från och med den 1 januari 2011.
            </seg>
          </u>
          <note>
            Regeringen uppdrar åt Högskoleverket att under perioden 20112013
            ta emot slutredovisningar av projekt som har bedrivits med stöd
            från Delegationen för jämställdhet i högskolan.
          </note>
          <note>
            Högskoleverket ska med utgångspunkt i delegationens betänkande
            samt projektens slutredovisningar sammanställa, analysera och
            på lämpligt sätt sprida erfarenheterna av delegationens samlade
            projektverksamhet. Uppdraget ska redovisas i två separata rapporter
            till Regeringskansliet senast den 1 april 2014.
          </note>
          <u>
            <seg>
              Vad gäller teckenspråk och meritpoäng kan vi konstatera att vi
              har ett enigt utskott. Utskottet föreslår ett tillkännagivande
              till regeringen om meritpoäng för teckenspråk. För att inte missgynna
              de elever som väljer att studera teckenspråk på avancerad nivå
              i gymnasieskolan bör ämnet enligt utskottet likställas med moderna
              språk i fråga om meritpoäng.
            </seg>
          </u>
          <u>
            <seg>
              Förutom det finns det andra språk som omnämns i betänkandet.
              Språkkunskaper är viktiga för ett litet land som Sverige, inte
              minst för konkurrensförmågan i det globala samhället. Det är viktigt.
            </seg>
          </u>
          <u>
            <seg>
              Jag skulle vilja ta upp en satsning som har presenterats i veckan
              vad gäller nordiska språk. Det är satsningen på finska, som är
              ett nationellt minoritetsspråk, som vi kunde ta del av i måndags.
              Det berör 600 000, som tillhör den gruppen nationella minoriteter.
              Det är också viktigt och intressant.
            </seg>
          </u>
          <u>
            <seg>
              Avslutningsvis, herr talman, vill jag säga att en välutbildad
              befolkning är en viktig förutsättning och målsättning för att
              Sverige i fortsättningen ska utvecklas som en tillväxt- och välfärdsnation.
              För det är ett utbildningsväsen av hög kvalitet av alldeles avgörande
              betydelse.
            </seg>
          </u>
          <note type="speaker">
            Anf. 127 LOUISE MALMSTRÖM (S) replik:
          </note>
          <u>
            <seg>
              Herr talman! Du och Jan Björklund är naturligtvis inte samma
              person. Men ni tillhör trots allt samma parti det är er utbildningsminister.
            </seg>
          </u>
          <u>
            <seg>
              Då vill jag fråga dig: Varför har ni så låga ambitioner för Sverige
              att ni sätter mål för andelen med eftergymnasial utbildning som
              vi redan lever upp till, dessutom med god marginal? Hur ska vi
              då kunna konkurrera i framtiden, när allt fler länder får allt
              högre andel högutbildade som konkurrerar med oss om arbeten?
            </seg>
          </u>
          <note type="speaker">
            Anf. 128 NINA LUNDSTRÖM (FP) replik:
          </note>
          <u>
            <seg>
              Fru talman! En oerhört viktig del av satsningarna handlar om
              kvalitet. Jag noterade också att Louise Malmström nämnde det i
              sitt eget anförande.
            </seg>
          </u>
          <u>
            <seg>
              Det handlar om att satsa på kvalitet och se till att även de
              som satsar på att utbilda sig får den absolut bästa utbildningen.
              Vi menar att det finns all anledning att se över kvalitetsfrågorna.
              Vi har också tidigare i debatten hört att Sverige avsätter betydande
              belopp just för att många ska ha möjlighet att utbilda sig vidare
              genom eftergymnasiala studier.
            </seg>
          </u>
          <u>
            <seg>
              Det jag ibland kan sakna från Socialdemokraterna är konkreta
              förslag på kvalitet. Vad är socialdemokratins svar på frågan om
              hur vi ska få bästa möjliga utbildning och skapa förutsättningar
              för dem som studerar att kunna konkurrera i det globala samhället?
              Hur ser Socialdemokraterna rent konkret på den frågan? Svaret
              lyser med sin frånvaro, men jag hoppas att Louise Malmström kan
              svara på den frågan.
            </seg>
          </u>
          <u>
            <seg>
              Utbildning är viktigt för Folkpartiet. Det handlar om att erbjuda
              många möjligheter att komma in och studera. Mängder av satsningar
              är gjorda. Nu gäller det också att fokusera på kvalitet.
            </seg>
          </u>
          <note type="speaker">
            Anf. 129 LOUISE MALMSTRÖM (S) replik:
          </note>
          <u>
            <seg>
              Fru talman! Jag tycker att det är dumt att ställa kvalitet och
              kvantitet mot varandra. Det finns ingen sådan motsättning. Ett
              bra sätt att börja arbeta med kvalitetsutveckling är att se över
              och förbättra det kvalitetsutvärderingssystem som finns i dag.
            </seg>
          </u>
          <u>
            <seg>
              Senast i dag fick utvärderingssystemet för högre utbildning underkänt
              av den europeiska kvalitetssäkringsorganisationen EMQA. Skälen
              är desamma som vi har anfört vid ett flertal tillfällen och som
              sektorn har anfört: Det finns så allvarliga brister i upplägget
              av utvärderingarna och i Högskoleverkets självständighet att Sverige
              nu riskerar att uteslutas från kvalitetssäkringsarbetet i Europa.
            </seg>
          </u>
          <u>
            <seg>
              Att ta till vara det sektorn har sagt tidigare är ett bra sätt
              att arbeta vidare med högre kvalitet inom utbildningen. Har du
              någon kommentar till det som har kommit i dag i medierna om att
              vi underkänns av EMQA? Det undrar jag också.
            </seg>
          </u>
          <note type="speaker">
            Anf. 130 NINA LUNDSTRÖM (FP) replik:
          </note>
          <u>
            <seg>
              Fru talman! Kvalitetsfrågorna är oerhört viktiga. I utskottet
              har vi också kunnat ta del av flera rapporter. Frågan är då hur
              vi ser till att få till stånd satsningen på kvalitet.
            </seg>
          </u>
          <u>
            <seg>
              Jag har räknat upp några av de viktiga delarna. Det handlar exempelvis
              om resursförstärkningar som är beslutade. Det handlar om på vilket
              sätt man ska mäta kvalitet, vilket vi har haft uppe i flera debatter
              tidigare. Det handlar om att ge möjligheter till de universitet
              och högskolor som finns att vässa sina profiler och genom samverkan
              kunna bli mycket bättre på vad man har att erbjuda.
            </seg>
          </u>
          <u>
            <seg>
              Det handlar också om att se till att de som studerar på våra
              universitet och högskolor kommer med en bra utbildning från grunden.
              Ofta när man är ute och åker och träffar företrädare kan man konstatera
              att en del av de studerande som i dag finns på universitet och
              högskolor hade behövt ha med sig bättre grundkunskaper redan från
              grundskolan och gymnasium.
            </seg>
          </u>
          <u>
            <seg>
              Utbildningspolitik handlar om allt från förskola till högre utbildning.
              Genom att göra satsningar på varje delmoment kommer också kvaliteten
              att öka. Men det är inte bara en sak som man ska göra utan flera.
              Jag har här i debatten i dag bara berört några av alla exempel.
              Vi har all anledning att i kommande debatter återkomma till hur
              de satsningarna i slutändan påverkar kvaliteten på högre utbildning.
            </seg>
          </u>
          <note type="speaker">
            Anf. 131 EMIL KÄLLSTRÖM (C):
          </note>
          <u>
            <seg>
              Fru talman! Ska Sverige fortsätta att vara ett öppet, innovativt
              och rikt land där alla har möjlighet att förverkliga sina drömmar,
              nå sin fulla potential eller göra en klassresa krävs en väl utbyggd
              högre utbildning tillgänglig för alla och väl representerad i
              hela landet.
            </seg>
          </u>
          <u>
            <seg>
              På många sätt har vi i dag en bra högre utbildning. Vi har starka
              lärosäten runt om i landet, och det ska vi vara stolta över. I
              den internationella konkurrensen och i denna tid av globalitet
              är det dock livsfarligt att slå sig till ro.
            </seg>
          </u>
          <u>
            <seg>
              Svensk högre utbildning är bra men ska bli bättre. Vi befinner
              oss också på en resa mot just vassare högre utbildning i Sverige.
            </seg>
          </u>
          <u>
            <seg>
              Till stor del handlar och kanske framför allt handlade detta
              arbete om att bryta med den gamla politiken. I Socialdemokraternas
              Sverige blev platserna inom den högre utbildningen fler, men de
              finansierades hela tiden inom ram, det vill säga man utökade antalet
              platser men sköt inte till extra pengar.
            </seg>
          </u>
          <u>
            <seg>
              Resultatet av detta blev att det som nu kallas heltidsstudier
              ibland bara innebar ett fåtal lärarledda timmar i veckan, inte
              minst inom humaniora och samhällsvetenskap. Med Alliansen vid
              rodret har vi påbörjat resan mot högre kvalitet i den högre utbildningen.
              I flera steg har vi höjt och höjer ersättningarna.
            </seg>
          </u>
          <u>
            <seg>
              Föregående talare har gått in på detta ämne lite mer ingående.
              Men vi kan konstatera att vi år 2013 jämfört med år 2011 kommer
              att ha höjt ersättningarna till humaniora och samhällsvetenskap
              med 800 miljoner.
            </seg>
          </u>
          <u>
            <seg>
              Svenska studenter, inte minst de som studerar dessa ämnen, kan
              vara trygga i att vi har en regering och en politik som sakta
              men säkert stärker kvaliteten i utbildningen och undervisningen.
              Det var inte länge sedan motsatsen var fallet.
            </seg>
          </u>
          <u>
            <seg>
              Fru talman! Jag och Centerpartiet tror också att det behövs en
              större interaktion mellan högre utbildning, forskning och det
              omgivande samhället. Det kommer jag att gå in på i mitt anförande
              i nästa debatt om forsknings- och innovationsfrågor.
            </seg>
          </u>
          <u>
            <seg>
              Ett gammalt centerförslag när det gäller just den högre utbildningen
              på det här området är att skapa ett koncept som vi kallar studentmedarbetare,
              som debattörer från andra delar av Alliansen har plockat upp och
              gjort till sitt. Om vi kan bidra till att hitta upplägg där man
              naturligt och på ett ännu bättre sätt än i dag kan varva studier
              och arbete, då är mycket vunnet.
            </seg>
          </u>
          <u>
            <seg>
              Vi är övertygade om att en större integration mellan lärosäten
              och arbets- och näringsliv är till gagn för såväl studenterna
              som näringslivet och lärosätena i fråga.
            </seg>
          </u>
          <u>
            <seg>
              Fru talman! Vi i Centerpartiet är varma anhängare av våra lärosätens
              autonomi och självständighet. Vi tror att de som är bäst på att
              utveckla och sätta ramar för en utbildning, en kurs eller ett
              program är de som befinner sig nära verksamheten. Alliansregeringen
              och Centerpartiet har tagit viktiga steg för att ge våra högskolor
              och universitet större självständighet, inte minst manifesterat
              av autonomireformen för några år sedan.
            </seg>
          </u>
          <u>
            <seg>
              Trots denna autonomireform har vi dock fortfarande en ganska
              hög grad av likriktning på de svenska lärosätena. Jag tycker att
              det vore spännande om våra lärosäten i högre grad profilerade
              sig gentemot varandra och valde delvis olika utvecklingsspår i
              hur undervisning och innehåll ter sig.
            </seg>
          </u>
          <u>
            <seg>
              Det vore också spännande om vissa lärosäten till exempel möjliggjorde
              för studenter att plugga enligt ett treterminssystem, i stället
              för dagens höst- och vårterminer med ett långt sommarlov, så att
              man på vissa lärosäten skulle kunna bli sjuksköterska eller civilingenjör
              på lite kortare tid, utan det långa sommarlov som många svenska
              studenter visserligen njuter av i dag.
            </seg>
          </u>
          <u>
            <seg>
              Fru talman! Högre utbildning har i ärlighetens namn under den
              senaste tiden kanske inte varit det politikområde där det har
              varit allra mest action. Mycket har handlat om att stegvis utveckla
              och förvalta det vi redan har.
            </seg>
          </u>
          <u>
            <seg>
              Jag tycker mig dock se tecken på att detta håller på att förändras.
              Jag har flera exempel.
            </seg>
          </u>
          <u>
            <seg>
              På dagens SvD Brännpunkt skriver rektorerna för Uppsala universitet
              och Högskolan på Gotland om hur det nya, sammanslagna Uppsala
              universitet med dess Campus Gotland kommer att arbeta.
            </seg>
          </u>
          <u>
            <seg>
              Det finns mycket att säga om sammanslagningar och sådana frågor,
              men jag vill nu fokusera på det man skriver om sina utvecklingstankar,
              om att skapa ett starkt centrum för bland annat Liberal Education
              på Gotland.
            </seg>
          </u>
          <u>
            <seg>
              Det här är ett delvis nytt inslag i svensk utbildning, och det
              blir väldigt intressant att följa utvecklingen av detta upplägg,
              som redan tidigare har funnits på Gotland men nu får ännu bättre
              förutsättningar att växa sig starkt.
            </seg>
          </u>
          <u>
            <seg>
              I bloggosfären, bland de bloggare som skriver mycket om högre
              utbildning, forskning och innovationsfrågor, finns det mycket
              visioner, till exempel om vad som händer den dagen utländska lärosäten
              vill öppna filialer här i Sverige. Vad blir svensk politiks svar
              när Harvard vill öppna sin första filial i Skandinavien?
            </seg>
          </u>
          <u>
            <seg>
              Andra exempel man kan nämna är att Svenskt Näringsliv för någon
              vecka sedan flaggade för möjligheten att starta en egen lärarutbildning.
              Det är väldigt spännande saker som händer, och jag tror att de
              markerar ett skifte i politiken för högre utbildning. Efter en
              tid då mycket har handlat om att sakta men säkert förvalta och
              utveckla det vi har kan det komma helt nya element. Centerpartiet
              ser detta, och jag tillåter mig att göra lite reklam för ett seminarium
              vi kommer att anordna i slutet av maj, där vi bjuder in många
              av dessa aktörer till Riksdagshuset för att höra dem beskriva
              sina visioner för svensk högre utbildning.
            </seg>
          </u>
          <u>
            <seg>
              Avslutningsvis vill jag sammanfatta mitt anförande med att svensk
              högre utbildning är bra. Vi befinner oss i vad som måste beskrivas
              som världsklass, och vi blir framför allt ständigt bättre detta
              tack vare en alliansregering som tar kvalitet på allvar.
            </seg>
          </u>
          <u>
            <seg>
              Jag vill också upprepa min lilla prediktion eller spaning att
              politiken för den högre utbildningen kommer, efter en tid av lite
              stiltje, att bli ett av de hetare politiska områdena just för
              att detta är så pass viktiga frågor i en tid av internationell
              konkurrens och globalitet.
            </seg>
          </u>
          <note type="speaker">
            Anf. 132 LOUISE MALMSTRÖM (S) replik:
          </note>
          <u>
            <seg>
              Fru talman! Emil Källström talar om världsklass, och Nina valde
              att inte kommentera att det nuvarande kvalitetsutvärderingssystemet
              har blivit underkänt av den europeiska kvalitetssäkringsorganisationen.
              Därför blir jag lite sugen på att ställa samma fråga till dig:
              Har du någon kommentar till detta? Det kan du få svara på om du
              hinner.
            </seg>
          </u>
          <u>
            <seg>
              Det jag är mest nyfiken på är hur du ser på snedrekryteringen
              till högre utbildning. Du tror väl inte att det bara är 21 procent
              av barnen i familjer med lågutbildade föräldrar som är lämpade
              för högre studier medan 83 procent av barnen med forskarutbildade
              föräldrar är det? Om du inte tror det är jag nyfiken på vad du
              är beredd att göra för att bryta den snedrekrytering som finns
              i dag. Vad är du beredd att politiskt driva för frågor för att
              minska snedrekryteringen?
            </seg>
          </u>
          <note type="speaker">
            Anf. 133 EMIL KÄLLSTRÖM (C) replik:
          </note>
          <u>
            <seg>
              Fru talman! Det du nämnde i det förra replikskiftet, Louise Malmström,
              var för mig nyheter. Då har man privilegiet att svara att man
              inte riktigt vet. Jag har inte följt det där. Jag kan bara säga,
              så att säga på volley, att om något är uppenbart fel ska vi självklart
              rätta till det. Det gör varje ansvarsfull regering. Om någon påpekar
              brister ska man göra vad som krävs för att det ska bli bra igen.
              Men låt mig återigen komma med brasklappen att du nämner något
              som jag inte har hunnit ta del av.
            </seg>
          </u>
          <u>
            <seg>
              När det gäller snedrekryteringen tycker du kanske att jag gör
              det lätt för mig, men jag vill säga att snedrekrytering till den
              högre utbildningen aldrig är en fråga exklusivt för den högre
              utbildningen. Det handlar om att göra rätt saker i tidiga åldrar.
              Vi måste återupprätta den svenska skolan som en kunskapsskola,
              och vi måste inte minst ha ett gymnasium där vi ser individen
              som han eller hon är och där man har möjlighet att skräddarsy
              sin gymnasieutbildning som man vill ha den, så att så få som möjligt
              inte slutför gymnasiestudierna. Där har vi gjort många reformer
              som kommer att sätta sig. Även om jag är säker på att min meddebattör
              inte håller med mig är jag övertygad om att svensk skola är på
              rätt väg tack vare Alliansens reformer och fokus på området.
            </seg>
          </u>
          <note type="speaker">
            Anf. 134 LOUISE MALMSTRÖM (S) replik:
          </note>
          <u>
            <seg>
              Fru talman! Detta med bristerna är ju inga nyheter. De invändningar
              som man nu har i Europa mot kvalitetsutvärderingssystemet är samma
              invändningar som vi har haft hela tiden och som också sektorn
              har haft. Detta får ni helt enkelt gå hem och kika på. Googla
              på vad de har sagt i dag.
            </seg>
          </u>
          <u>
            <seg>
              När det gäller snedrekryteringen ser jag i stället att de beslut
              som ditt parti i regeringen har varit med och fattat har ökat
              den. Det gör man om man inför tidigare utbildningsval, en segregerande
              gymnasieskola, ändrade antagningsregler och detta med meritpoäng.
              Man ändrar på formuleringar i regleringsbrev där det inte längre
              står att man behöver arbeta med breddad rekrytering som lärosäte.
              Inte minst missgynnas också de högskolor som är bäst på breddad
              rekrytering bland annat av det kvalitetsutvärderingssystem som
              vi talade om nyss. Jag tycker alltså att du gör fel analys av
              hur man ska gå vidare för att minska den sociala snedrekryteringen.
            </seg>
          </u>
          <note type="speaker">
            Anf. 135 EMIL KÄLLSTRÖM (C) replik:
          </note>
          <u>
            <seg>
              Fru talman! Vi har gjort ett par olika analyser. Jag tror ändå
              att svensk grundskola och gymnasieskola är på rätt väg. Inte minst
              sätter vi tidigt ned foten och ser vilka behov varje individ har.
              Man ska inte kunna gå igenom en nioårig skola utan att lära sig
              läsa eller räkna ordentligt. Det är något vi verkligen har satt
              i fokus sedan maktskiftet 2006, och vi kommer att fortsätta driva
              på tills målet är nått. Varenda elev ska nå sin fulla potential.
              Det är målet. Dit ska vi nå. Det fortsätter vi att arbeta för.
            </seg>
          </u>
          <note type="speaker">
            Anf. 136 YVONNE ANDERSSON (KD):
          </note>
          <u>
            <seg>
              Fru talman! Först vill jag tacka flera av mina kolleger som har
              beskrivit det vi har ägnat oss åt när det gäller högskola och
              till och med forskning redan i den här debatten. Jag är siste
              talare från Alliansen. Olika saker har tagits upp i debatten,
              alltifrån den ekonomiska situationen till andra viktiga aspekter,
              och jag tänkte försöka mig på en liten sammanfattning. Men innan
              jag gör det vill jag yrka bifall till utskottets förslag och avslag
              på samtliga reservationer.
            </seg>
          </u>
          <u>
            <seg>
              Sverige ska vara en kunskapsnation. Vi arbetar för det. Det är
              en målsättning som jag inte uppfattar att oppositionen har gått
              emot någon gång. Men vad innebär detta i praktiken? Det innebär
              att vi ska ha en riktigt bra utbildning och en riktigt bra forskning.
            </seg>
          </u>
          <u>
            <seg>
              I den här debatten ska vi diskutera utbildning. Vi har två eftergymnasiala
              utbildningar: yrkeshögskola och universitet och högskolor. Här
              har vi två delar som tillhör den eftergymnasiala utbildningen
              och som vi har satt upp ett mål för. Man vad är det allra viktigaste
              för att vi ska få bra kvalitet i dessa utbildningar? Jo, det är
              naturligtvis grundskola och gymnasieskola. Det allra största fel
              vi har gjort var att ha en kravlös grundskola och att ha alltför
              låga krav för gymnasiet, för att knyta an till vad Louise Malmström
              sade om breddad rekrytering tidigare.
            </seg>
          </u>
          <u>
            <seg>
              Det här är en jätteviktig debatt för oss. Vi har mycket haft
              en inriktning på att ta ett helhetsgrepp över alla de förutsättningar
              som behövs för att vi om 10, 20 eller 30 år verkligen ska vara
              en kunskapsnation med kunskapen i framkant på utvecklingen.
            </seg>
          </u>
          <u>
            <seg>
              Vi vill ha en god internationell kvalitet. Vi har goda förutsättningar
              för studenter att lära, goda möjligheter till arbetslivet och
              en forskningsanknytning. För att nå dit har vi arbetat med några
              verktyg. Vi har arbetat med ett resursfördelningssystem. Vi har
              arbetat med en arbetslivsanknytning som är väldigt tydlig i Högskoleverkets
              ansvar. Vi har arbetat med bättre boende och studentbostäder,
              och vi har arbetat med mer medel till forskning.
            </seg>
          </u>
          <u>
            <seg>
              I oppositionens inlägg i debatten här har det framförts en rad
              myter från talarstolen. Jag blev nästan lite skraj. En av de myter
              som en av utskottskollegerna tog fram var att vi skulle ha en
              orättvis fördelning av medel till mindre högskolor och till universitet.
            </seg>
          </u>
          <u>
            <seg>
              Nej, det är samma fördelningsnyckel för alla. Och den är öppen,
              transparent. Det handlar om en kvalitetsgranskning. Utifrån kvalitet
              och vissa kriterier som är fastställda, som alla kan nå, får man
              tilldelning.
            </seg>
          </u>
          <u>
            <seg>
              När jag började i den här riksdagen var inte fördelningsnyckeln
              över huvud taget känd. Ingen visste, inte ens universiteten själva,
              varför de fick vissa pengar och på vilka grunder. Det var ett
              antal debatter om frågan, och svaret var alltid detsamma: Vi har
              ingen tydlig nyckel och inga tydliga kriterier för det.
            </seg>
          </u>
          <u>
            <seg>
              Någon hävdade att det var svårare för ungdomar på grund av att
              vi hade meritvärde för vissa ämnen. Då ska jag ta och läsa lite
              innantill, fru talman.
            </seg>
          </u>
          <u>
            <seg>
              Andelen 19-åringar som går direkt till högskolan från gymnasiet
              har ökat från 11 till 16 procent de senaste tio åren. Direktövergången
              har därmed ökat med 45 procent.
            </seg>
          </u>
          <u>
            <seg>
              Att antalet 19-åringar som antas blir allt fler har också sänkt
              medianåldern bland högskolenybörjarna. Läsåret 2010/2011 hade
              hälften av alla nybörjare ännu inte fyllt 21 år. Utbildningar
              inom naturvetenskap och teknik samt humaniora och teologi hade
              störst andel unga.
            </seg>
          </u>
          <u>
            <seg>
              Har vi inte stått här gång efter annan och försökt få fler att
              intressera sig för naturvetenskap och teknik just därför att arbetslivet
              har efterfrågat ett antal sådana? Vad har hänt tidigare? Ingenting.
              Jag kan gå tillbaka några år till. Då hade det inte heller hänt
              någonting. Jag kan gå tillbaka ytterligare några år. Ingenting
              hände då heller.
            </seg>
          </u>
          <u>
            <seg>
              Det har varit ett stort glapp under en längre tid. Vi har fått
              importera folk som har lust att syssla med naturvetenskap och
              teknik. Vissa företag har flyttat till andra länder.
            </seg>
          </u>
          <u>
            <seg>
              Här gör vi satsningar. Varför kan vi inte se det som ändå går
              framåt? Det finns mer att göra, men här har vi gjort satsningar
              som är framgångsrika.
            </seg>
          </u>
          <u>
            <seg>
              Ja, det var en del andra myter som också presenterades här från
              talarstolen. Var och en som läser snabbprotokollen kan se det.
              Men en av de delar som jag ändå vill ta upp är att det inte är
              överallt som det är svårt att få internationella studenter. Det
              är inte det för varje högskola.
            </seg>
          </u>
          <u>
            <seg>
              Lunds universitet, till exempel, vågar i dag inte marknadsföra
              sig ytterligare, för de har en så hög andel studenter som kommer
              från andra länder till Sverige. Vi har jättelyckade satsningar
              på sina håll, och fler kommer det att bli när olika reformer sätter
              sig. Det vet vi av historien.
            </seg>
          </u>
          <u>
            <seg>
              Med detta känner jag: Jajamänsan, det finns mer för oss att göra
              för att få det riktigt bra, men hitintills är det rejält bra.
            </seg>
          </u>
          <note type="speaker">
            Anf. 137 AGNETA LUTTROPP (MP) replik:
          </note>
          <u>
            <seg>
              Fru talman! Jag börjar med att göra det som jag inte gjorde tidigare.
              Jag yrkar bifall till reservationerna 5, 9 och 25. Då har jag
              fått det sagt.
            </seg>
          </u>
          <u>
            <seg>
              Egentligen gällde min replik din kollega Michael Svensson. Men
              jag tror att du är lika bra på att svara på det här som han hade
              varit.
            </seg>
          </u>
          <u>
            <seg>
              Jag kan bara nämna en av de bilder som Michael gav mig, som jag
              inte kände igen. Det var att utbildning på universitet och högskolor
              är som repetition av gymnasieutbildningen. Det är inte alls min
              bild, och jag har ändå jobbat på högskola i 20 år. Men det får
              han svara för.
            </seg>
          </u>
          <u>
            <seg>
              Men sedan kommer jag till det som jag hoppas att du kan svara
              på. Det gäller någonting som han också tog upp. Jag vet inte om
              du skulle beskriva det som en myt, men det gäller den absoluta
              oro som finns på högskolor för nedläggningar och sammanslagningar
              utan att man kan välja det själv.
            </seg>
          </u>
          <u>
            <seg>
              Någon av rektorerna på en högskola säger att det är operation
              övertalning från Utbildningsdepartementet. Samtidigt ser vi att
              många mindre högskolor säger upp lärare. På en högskola drar man
              in runt 80 miljoner. Det är alltså inte bara rosenrött, utan det
              är många högskolor som är väldigt rädda. Är det bara en myt? Är
              deras oro alldeles obefogad?
            </seg>
          </u>
          <note type="speaker">
            Anf. 138 TREDJE VICE TALMANNEN:
          </note>
          <u>
            <seg>
              Innan Yvonne Andersson får ordet ska jag säga att de frågor som
              ställs får ställas till Yvonne Andersson. Yvonne Andersson kan
              inte svara på sådant som rör det Michael Svensson har tagit upp
              i sitt anförande. Jag vill bara förtydliga det.
            </seg>
          </u>
          <note type="speaker">
            Anf. 139 YVONNE ANDERSSON (KD) replik:
          </note>
          <u>
            <seg>
              Fru talman! Jag tycker att det är väldigt intressant att lyfta
              den här problematiken.
            </seg>
          </u>
          <u>
            <seg>
              Först måste jag säga att varje högskolerektor naturligtvis har
              ansvar för att budgeten på myndigheten som han eller hon leder,
              ska gå ihop. Det är klart att man, om ungefär en fjärdedel av
              studenterna är borta av rent demografiska skäl år 2020, måste
              se upp och se: Vad kan vi göra åt detta?
            </seg>
          </u>
          <u>
            <seg>
              Då kan man tänka sig att man avrundar grundutbildningen och satsar
              mycket mer på forskning. Och när det gäller fördelningen mellan
              grundutbildning och forskning på lärosäten vill vi ha en ökad
              andel forskning.
            </seg>
          </u>
          <u>
            <seg>
              Jag hade förmånen att besöka Karlstad i fredags och lyssna på
              rektorn och höra hur det såg ut där. De har riktigt bra satsningar
              inom forskningsdelen på flera håll. De har riktigt bra satsningar
              på delar av grundutbildningen, och de förstärker naturligtvis
              det här.
            </seg>
          </u>
          <u>
            <seg>
              För vad är det som händer framöver? Ja, med ett system som innebär
              att det inte är några förståsigpåare som talar om att där ska
              det vara så många platser och där ska det vara så är det systemet
              självt som ser till att det ska vara riktigt bra utbildning eller
              riktigt bra forskningsgrupper. Och då satsar vi på detta. Och
              de kommer naturligtvis att finnas kvar.
            </seg>
          </u>
          <u>
            <seg>
              Oron skulle jag hellre vilja se som att det är utmaningar för
              samtliga lärosäten i landet. Det handlar om att de har bra utbildning,
              så att de får behålla sina examensrätter och att de har bra forskning,
              så att de kan behålla pengarna till forskningen.
            </seg>
          </u>
          <u>
            <seg>
              Vad jag säger är att alla borde vara oroliga, precis som du och
              jag, över hur framtiden ser ut. För vi måste alla se om vårt hus
              i de olika situationer som gäller för oss. Det ska naturligtvis
              myndighetscheferna också göra.
            </seg>
          </u>
          <note type="speaker">
            Anf. 140 AGNETA LUTTROPP (MP) replik:
          </note>
          <u>
            <seg>
              Fru talman! Om några år kan en liten högskola sitta på pottkanten
              utan varken studenter eller examensrätter. Det säger utbildningsministern.
              Det är alltså inte konstigt att det finns oro.
            </seg>
          </u>
          <u>
            <seg>
              När det gäller forskning jag nämner det även om det hör till
              nästa del är det ett stort problem i sig, eftersom högskolorna
              får mycket mindre forskningsmedel än vad universitet får.
            </seg>
          </u>
          <u>
            <seg>
              Uppsala universitet lämnade tillbaka, tror jag, någonstans mellan
              10 och 15 miljoner från ett forskningsanslag som de inte använde.
              Samtidigt finns det högskolor där docenter och professorer står
              på rad för att trycka upp handlingar för att kunna söka forskningsmedel.
            </seg>
          </u>
          <u>
            <seg>
              Det är ett annat sätt att strypa. Ja, det ska vara nära forskningen,
              men stryper man forskningsmedlen stryper man alltihop. Professorer
              ger sig av. Docenter ger sig av. Då förlorar man examensrätter.
              Det här blir som en ond cirkel.
            </seg>
          </u>
          <u>
            <seg>
              Det låter så enkelt när man tar dem en och en, men man måste
              se sammanhanget. Och det är ett svårt sammanhang för många av
              de mindre högskolorna, för de är i den här onda cirkeln. Man satsar
              på de stora universiteten, och de är världsbäst. När pengar försvinner,
              så försvinner examensrätter och forskning. Då försvinner också
              studenter.
            </seg>
          </u>
          <note type="speaker">
            Anf. 141 YVONNE ANDERSSON (KD) replik:
          </note>
          <u>
            <seg>
              Fru talman! Nej, jag tror nog att min kollega ska läsa på lite
              grann, för det verkar som att hon debatterar utifrån hur det var
              tidigare.
            </seg>
          </u>
          <u>
            <seg>
              Det är inga forskningspengar som bara försvinner. Om det inte
              bedrivs forskning inom ett område och om man inte kan söka de
              konkurrensutsatta forskningsmedlen och om man inte kan söka de
              forskningsmedel som har att göra med innovation eller att man
              får de fakultetsmedlen direkt från staten för att det finns motsvarande
              antal utbildningsplatser handlar det om kvalitet i stället. De
              som har en kvalitetsinriktad forskning förlorar inga forskningsmedel
              i dag. Examensrätterna försvinner om inte Högskoleverket anser
              att de motsvarar den kvalitet vi kräver på utbildningen.
            </seg>
          </u>
          <u>
            <seg>
              Det är ett annat sätt att se det, och jag är glad att vi har
              kommit dit, för det är det som gör oss till en kunskapsnation
              i det globala perspektivet framöver.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Forskning, forskarutbildning och rymdfrågor
          </note>
          <note>
            Föredrogs
          </note>
          <note type="speaker">
            Anf. 142 THOMAS STRAND (S):
          </note>
          <u>
            <seg>
              Fru talman! Jag är övertygad om att alla som deltar i kvällens
              debatt kommer att framhålla att Sverige ska vara en ledande forskningsnation.
              Även om det finns en generell politisk samsyn kring betydelsen
              av forskning och innovation så finns det också några avgörande
              politiska skillnader i hur en sådan långsiktig och klok politik
              ska utformas.
            </seg>
          </u>
          <u>
            <seg>
              I det utskottsbetänkande som vi nu ska debattera finns en socialdemokratisk
              kommittémotion som redogör för hur vi vill utforma forsknings-
              och innovationspolitiken. Tiden medger inte att jag redogör för
              hela motionens innehåll, men jag vill utifrån våra reservationer
              säga några ord om de skillnader som föreligger mellan socialdemokratisk
              och borgerlig forsknings- och innovationspolitik.
            </seg>
          </u>
          <u>
            <seg>
              Sverige ska rustas för framtiden. Därför behövs mer forskning
              och fler innovationer. Vi kan inte vila på gamla lagrar. Vi måste
              tänka framåt. Vi måste leva i en ständig förbättringsprocess.
              Vi behöver en forsknings- och innovationspolitik som bidrar till
              en ekologiskt hållbar utveckling, en politik som stärker svenska
              företag och leder till fler företag och nya jobb. Med fler och
              nya jobb får vi en bättre ekonomi och ökade skatteintäkter. Det
              möjliggör i sin tur en god kvalitet i skolan, sjukvården och äldreomsorgen.
              Det bidrar kort och gott till en god samhällsutveckling.
            </seg>
          </u>
          <u>
            <seg>
              Forskningen ska också vara en kritisk röst som främjar ett öppet
              och demokratiskt samhälle, vidgar tanken och perspektiven samt
              ökar förståelsen och samspelet oss människor emellan. Forskningen
              ska stå i människans tjänst för ett solidariskt, jämlikt och rättvist
              samhälle. I möjligheternas Sverige ska människor känna sig trygga
              att ta nya språng i livet och det många gånger. Då är det nödvändigt
              med mer forskning och fler innovationer.
            </seg>
          </u>
          <u>
            <seg>
              För det första måste samverkan mellan akademi, näringsliv, samhälle
              och politik bli bättre. Det skedde en tyngdpunktsförskjutning
              i forsknings- och innovationspropositionen Ett lyft för forskning
              och innovation som presenterades hösten 2008. Den akademiska grundforskningen
              kom att betonas väldigt starkt, samtidigt som samverkan mellan
              akademi, näringsliv, samhälle och politik nedprioriterades. Det
              tydliggjordes bland annat genom nedläggningen av de så kallade
              branschprogrammen.
            </seg>
          </u>
          <u>
            <seg>
              Dessa forskningsprogram hade stor framgång och hög näringslivsrelevans.
              Branschprogrammens idé var att öka samverkan mellan akademi, näringsliv,
              samhällsliv och politik. Man möttes till gemensam problemformulering.
              Man analyserade omvärlden samt företagens och samhällets behov
              och beslutade sedan om verkningsfulla forsknings- och innovationsåtgärder.
            </seg>
          </u>
          <u>
            <seg>
              Det är tillbaka till denna ömsesidiga och jämlika samverkan mellan
              akademi, näringsliv, samhälle och politik som vi bör komma. Även
              näringslivets parter efterlyser själva en bättre tingens ordning
              vad gäller samverkan kring forskning och innovation. Det är en
              önskan som en regering bör ta på största allvar.
            </seg>
          </u>
          <u>
            <seg>
              Låt mig för klarhetens skull poängtera att vi socialdemokrater
              står bakom satsningen på akademisk grundforskning eller nyfikenhetsforskning.
              Här går inte skiljelinjen mellan socialdemokratisk och borgerlig
              forskningspolitik. Vår kritik handlar om att vi fått en obalans
              genom en företagsfrånvänd forsknings- och innovationspolitik.
              Sverige är ett starkt exportberoende land. Därför är det avgörande
              att det finns ett fungerande och väl utvecklat samarbete mellan
              alla aktörer som kan bidra till att Sverige blir framgångsrikt
              i den globala konkurrensen. Vi behöver mer av samarbete och gemensamma
              prioriteringar av forskningsresurser, utbildningsinsatser samt
              export- och investeringsfrämjande åtgärder.
            </seg>
          </u>
          <u>
            <seg>
              Vi socialdemokrater vill därför utveckla en ny samverkansmodell
              som tar sin utgångspunkt i centrala framtidsutmaningar för vårt
              samhälle både inhemska och globala. Vi har därför i vår budgetmotion
              avsatt totalt 2 miljarder kronor under perioden 20122015 för strategiska
              samverkansprogram.
            </seg>
          </u>
          <u>
            <seg>
              Några områden som angavs som naturliga att kraftsamla kring är
            </seg>
          </u>
          <u>
            <seg>
              För det andra medför den nu förda forskningspolitiken att de
              stora strömmarna av statens forskningsmedel går till de äldre
              och större universiteten. Det är endast en rännil av forskningsmedlen
              som går till högskolorna och de yngre universiteten. Det allvarliga
              är att vi håller på att få ett A- och B-lag bland lärosätena.
            </seg>
          </u>
          <u>
            <seg>
              Vi socialdemokrater vill säkerställa ett universitets- och högskolelandskap
              som präglas av mångfald, bredd och djup. Vi behöver inte mindre
              forskning. Vi behöver mer. Det är då inte fruktbart att ställa
              lärosäten mot varandra. Vi vill se en resursfördelningsmodell
              som garanterar forskning med bredd och djup i hela landet, ett
              resursfördelningssystem som både kan prioritera mångfald och ge
              tillräckliga resurser till excellenta forskningsmiljöer.
            </seg>
          </u>
          <u>
            <seg>
              För det tredje anser vi att regeringen sviker unga forskare genom
              att passa i frågan om yngre forskares villkor. Ungefär en tredjedel
              av doktoranderna saknar anställning. De är stipendiefinansierade,
              går på utbildningsbidrag eller saknar ordentlig finansiering knuten
              till sitt arbete. Dessa doktorander saknar tillgång till de sociala
              trygghetssystem och förmåner som är norm på arbetsmarknaden.
            </seg>
          </u>
          <u>
            <seg>
              Doktorandernas situation måste stärkas. Vi vill gå vidare med
              att göra doktorandtjänster mer lika regelrätta anställningar.
              Utbildningsbidrag ska bara kunna ges i max ett år, och lärosäten
              ska inte kunna ersätta doktorander genom egeninrättade stipendier.
              Regeringen bör tillsammans med lärosäten och externa finansiärer
              utarbeta en överenskommelse om hur all stipendiefinansiering av
              forskarutbildning ska kanaliseras genom lärosätena och bekosta
              lön och sociala avgifter.
            </seg>
          </u>
          <u>
            <seg>
              Dessutom måste arbetsmarknadskopplingen bli tydligare i forskarutbildningen.
              Det är också viktigt att nydisputerade ges ökade möjligheter till
              fortsatt forskning och meritering. Vi måste skapa tydliga karriärvägar.
            </seg>
          </u>
          <u>
            <seg>
              För det fjärde behöver vi prioritera forskningssatsningar inom
              humaniora. De humanistiska perspektiven är nödvändiga för att
              rusta Sverige starkt, inte minst när vi ska bygga en hållbar och
              grön värld. Staten måste på ett särskilt sätt värna och utveckla
              de forskningsområden som inte lika lätt som andra kan kommersialiseras
              eller attrahera externa medel.
            </seg>
          </u>
          <u>
            <seg>
              Här vill jag särskilt peka på vikten av att stärka den utbildningsvetenskapliga
              forskningen. Om Sverige ska ha en högkvalitativ förskola, skola
              och vuxenutbildning krävs att undervisningen står på solid vetenskaplig
              grund. En stärkt utbildningsvetenskaplig forskning av högsta vetenskapliga
              kvalitet har därför en stor strategisk betydelse. Det är också
              viktigt att bygga broar mellan forskning och lokal skolutveckling.
              Vi behöver därför en ny organisation som kan sammanställa och
              sprida forskningsresultat till skolan. Vi vill också se att fler
              yrkesverksamma lärare får möjlighet att forska.
            </seg>
          </u>
          <u>
            <seg>
              För det femte behöver vi relatera svensk forskning till de stora
              forskningssatsningar som görs inom och utom EU. I en alltmer globaliserad
              värld är det viktigt att Sverige synkroniserar sin forskning med
              europeisk och global forskning. Därför vill vi etablera ett nationellt
              centrum för kompetensuppbyggnad och rådgivning till svenska forskningsfinansiärer.
              Målsättningen ska vara att öka antalet svenska forskare som deltar
              i europeiska forskningsprojekt samt att mer av EU:s statliga forskningsmedel
              allokeras till projekt där svenska universitet, högskolor och
              företag deltar. Svenskt forskningsutbyte måste också intensifieras
              med länder utanför Europeiska unionen.
            </seg>
          </u>
          <u>
            <seg>
              För det sjätte och avslutningsvis anser vi att genusforskning
              är ett strategiskt viktigt forskningsområde. Vi socialdemokrater
              anser att den borgerliga regeringen i alltför ringa grad uppmärksammar
              genusforskningens strategiska betydelse. Jämställdhet måste inom
              forskningsfinansieringen beaktas i större utsträckning än vad
              som är fallet i dag. Instruktionerna till Vetenskapsrådet, Fas,
              Formas samt Vinnova bör därför ses över i syfte att förstärka
              deras uppdrag avseende jämställdhet. Det är viktigt att genusperspektivet
              får genomslag i forskningens alla led, från beredningsprocesser
              till forskningens vardag.
            </seg>
          </u>
          <u>
            <seg>
              Fru talman! Vi socialdemokrater står bakom alla våra reservationer,
              men för tids vinnande yrkar jag bifall till reservationerna 1,
              10 och 11.
            </seg>
          </u>
          <note type="speaker">
            Anf. 143 ESABELLE DINGIZIAN (MP):
          </note>
          <u>
            <seg>
              Fru talman! Forskningen rustar oss för framtiden. I en värld
              i ständig förändring står vi hela tiden inför nya utmaningar som
              vi behöver forskningens metoder, analys och slutsatser till hjälp
              för att hantera.
            </seg>
          </u>
          <u>
            <seg>
              Det gäller miljö- och klimatutmaningen, framtidens utbildning
              och lärande, välfärden och transportsystemen likaväl som frågor
              om hälsa, sjukdomar och epidemier. Dessa utmaningar måste ses
              ur ett globalt perspektiv, där den nationella arenans uppgift
              är att bidra med resurser för att lösa mänsklighetens problem,
              i stort och i smått. Forskningspolitiken handlar därför inte om
              en tävlan mellan länder utan om hur vi tillsammans skapar förutsättningar
              för en mer vetenskapligt förankrad samhällsutveckling, både lokalt
              och globalt.
            </seg>
          </u>
          <u>
            <seg>
              Men forskningen är också viktig ur ett nationellt perspektiv.
              Sveriges ekonomi är och ska vara grundad på produktion av kunskapsintensiva
              varor och tjänster. För att svenska företag ska finnas i framkant
              på en global marknad krävs forskning av högsta kvalitet.
            </seg>
          </u>
          <u>
            <seg>
              Att bra forskningsresultat produceras räcker dock varken för
              att lösa de stora samhällsproblemen eller för att skapa ett kreativt
              och konkurrenskraftigt näringsliv. Forskningsresultaten måste
              omvandlas till handling. Det får inte vara så att en högskola
              går miste om resurser för att en doktorand placeras på ett företag
              en tid eller i en av välfärdens verksamheter. Resursfördelningen
              måste i detta avseende ses över, och vi hoppas att så sker inför
              den proposition som kommer till hösten.
            </seg>
          </u>
          <u>
            <seg>
              Miljöpartiet välkomnar att forskarsamhället förutsättningslöst
              analyserar, diskuterar, utvärderar och samtidigt medverkar till
              en mer upplyst offentlig debatt och förbättrade reformer för samhällets
              utveckling. Politiska förslag och beslut behöver i större utsträckning
              vara vetenskapligt förankrade.
            </seg>
          </u>
          <u>
            <seg>
              Fru talman! Fri forskning är en av förutsättningarna för ett
              fritt och öppet samhälle där akademin kan bidra med kunskap och
              nya perspektiv.
            </seg>
          </u>
          <u>
            <seg>
              Den statliga forskningspolitiken måste garantera både den fria
              nyfikenhetsstyrda forskningen och den tillämpade, lösningsfokuserade
              forskningen. Båda delarna behövs och hänger samman, såväl ur ett
              näringslivspolitiskt perspektiv som ur ett välfärdspolitiskt perspektiv.
              Forskningen, i sin bredaste bemärkelse, hjälper oss förstå vår
              samtid och rustar oss samtidigt för framtiden.
            </seg>
          </u>
          <u>
            <seg>
              Fru talman! En ursprunglig tanke med högskolorna som bildades
              genom högskolereformen 1977 var att de skulle erbjuda både utbildning
              närmare hemmet, i regionen, och att de skulle bidra med forskning
              som hade en särskild betydelse lokalt och regionalt. Det behovet
              finns fortfarande kvar.
            </seg>
          </u>
          <u>
            <seg>
              En av de mest uppenbara formerna för samverkan mellan akademin
              och det allmänna rör den offentliga sektorn som arena för forskning
              och kunskapsproduktion. Behovet av en sådan verksamhet är i dag
              allra tydligast i kommunala och landstingskommunala verksamheter.
            </seg>
          </u>
          <u>
            <seg>
              En sådan ansats bör vara deltagarorienterad, det vill säga att
              forskningen sker gemensamt och i dialog med verksamhetsföreträdare
              i kommunerna. Därigenom sker en omedelbar kunskapsöverföring,
              och forskningsprocessen har möjlighet att ge direkta, positiva
              konsekvenser i verkligheten. Det finns i dag flera goda exempel
              på det runt om i landet, som Dalarnas forskningsråd, Nestor FoU-center
              och delvis Landsbygdsnätverket.
            </seg>
          </u>
          <u>
            <seg>
              Verksamhet som organiseras i allmännyttiga bolag, såsom avfallshantering,
              energi- och bostadsbolag, lämpar sig också väl för en starkare
              forskningsanknytning. Att bidra till utvecklingen av fler sådana
              samarbeten med aktionsforskning eller arbetslivsanknuten undervisning
              inom vissa strategiska områden vore gynnsamt av flera orsaker.
              Regeringen borde där göra mer.
            </seg>
          </u>
          <u>
            <seg>
              Fru talman! År 2011 hade Miljöpartiet, Socialdemokraterna och
              Vänsterpartiet ett förslag som gick ut på att regeringen tillsammans
              med lärosäten och externa finansiärer skulle utarbeta en överenskommelse
              kring hur dagens stipendier bättre kan kanaliseras genom lärosätena
              och på så sätt bli en del i fasta och trygga anställningar för
              doktoranderna. Det skulle vara ett första steg för att göra vägen
              till forskningen och universiteten mer attraktiv för fler. Tyvärr
              motsatte sig Alliansen det förslaget. Mot den bakgrunden är det
              ganska konstigt att Jan Björklund nu menar att vi ska ta vara
              på våra talanger.
            </seg>
          </u>
          <u>
            <seg>
              Morgondagens forskare i världsklass är dagens studenter. Genom
              kvalitetssatsningar redan i grundskoleutbildningen höjer vi på
              sikt kvaliteten också i forskningen. Forskningsanknytning på alla
              nivåer i den högre utbildningen är viktig. I grunden är det så
              vi garanterar Sverige bra forskare. Men på det området saknar
              regeringen förslag och satsningar.
            </seg>
          </u>
          <u>
            <seg>
              Fru talman! Avslutningsvis vill jag säga att staten ska styra
              forskningen med tydligare visioner och färre prioriterade områden.
              Förtroendet mellan politik och akademi måste återupprättas.
            </seg>
          </u>
          <u>
            <seg>
              Miljöpartiet står naturligtvis bakom alla våra reservationer,
              men för tids vinnande yrkar jag bifall till reservationerna 4
              och 5.
            </seg>
          </u>
          <note type="speaker">
            Anf. 144 RICHARD JOMSHOF (SD):
          </note>
          <u>
            <seg>
              Fru talman! Kolleger, om jag får säga så! Jag ska försöka hålla
              mig vaken. Det gäller väl alla kanske.
            </seg>
          </u>
          <u>
            <seg>
              Nåväl, Sverige är ett land vars välstånd i hög grad är byggt
              på vår goda innovationsförmåga, inte minst inom industrisektorn.
              Sverige är fortfarande ett av de stora innovationsländerna, men
              jag menar också att utvecklingen går åt fel håll. Det saknas sällan
              idéer, det saknas sällan visioner, men tyvärr ofta kapital för
              att förverkliga dessa visioner och idéer, vilket onekligen leder
              till att många potentiella arbetstillfällen aldrig skapas.
            </seg>
          </u>
          <u>
            <seg>
              Om Sverige ska kunna vara ett land med världsledande konkurrenskraft
              i högteknologiska och avancerade sektorer kan man inte endast
              förlita sig på att marknaden tillskjuter det efterfrågade kapitalet.
              Därför vill vi tillskjuta mer pengar till forskning och mer pengar
              till utveckling, men också möjliggöra för innovatörer att lättare
              få tillgång till riskkapital. Därigenom menar vi att vi också
              kommer att främja innovationsutvecklingen i vårt land.
            </seg>
          </u>
          <u>
            <seg>
              Framför allt saknar de svenska småföretagen möjligheter att till
              rimliga motkrav söka riskkapital, trots att det är främst hos
              mindre företag eller enskilda individer som grunden till morgondagens
              stora innovationer finns. Vi ser därför ett behov av en marknadskompletterande
              riskkapitalfond, där fonden prioriterar de företag som har små
              möjligheter att söka kapital på den ordinarie riskkapitalmarknaden.
            </seg>
          </u>
          <u>
            <seg>
              Fru talman! Sverige ska vara en framträdande kunskapsnation även
              i framtiden, och vi ser en potential i att utveckla kompetensen
              inom ett antal forskningsfält. Särskilt intressant ser vi områden
              som informationsteknik, kärnfysik, genteknik, nanoteknik och rymdteknik.
              Det är inom dessa områden många av framtidens innovationsutmaningar
              kommer att ligga, och jag tror att vi kommer att se smärre revolutioner
              inte minst inom områden som hälsa och miljö när det gäller dessa
              fält. Här bör Sverige vara med och konkurrera som världsledande,
              och vi kan vara det om vi bara vill.
            </seg>
          </u>
          <u>
            <seg>
              Sverige har sedan 90-talet varit bland de främsta länderna i
              världen när det gäller det första området, alltså utveckling,
              kommersialisering och användning av it-baserade system. Detta
              är en position som har gett Sverige konkurrensfördelar och som
              vi på intet vis bör överge eller ringakta. Snarare menar jag att
              vi bör med varsamhet förvalta och vidareutveckla denna gynnsamma
              ställning. Stärkta anslag till universitet och högskolor som bedriver
              it-baserad forskning är därför motiverade.
            </seg>
          </u>
          <u>
            <seg>
              Kärnenergi är det andra området som i dagsläget är en ofrånkomlig
              del av vår verklighet. Jag menar att det skänker oss en klimatvänlig
              och prisvärd energiform. Djupare kunskap och insikter ger dock
              en större förmåga att hantera och kontrollera de risker som följer
              med brukande av fissionskraft. Med stigande oljepriser och diskussionerna
              kring hur människans förbrukning av fossila kolväten förändrar
              klimatet har efterfrågan på alternativa energiformer gjort kärnkraften
              mer aktuell än någonsin tidigare. Forskning i riktning mot såväl
              säkrare som mångdubbelt energieffektivare reaktorer är ett område
              som Sverige bör och, menar jag, ska satsa på.
            </seg>
          </u>
          <u>
            <seg>
              Det tredje området, gentekniken, har under de senaste årtiondena
              gett häpnadsväckande insikter i hur organismers dna och genetik
              fungerar. Dessa framsteg innebär stora möjligheter för framför
              allt sjukvårdsmässiga och medicinska ändamål men kommer även att
              ha en stor inverkan på framtidens industri, exempelvis genom framställning
              av kemiska och biologiska produkter.
            </seg>
          </u>
          <u>
            <seg>
              Gentekniken är också en viktig pusselbit för att minska människans
              påverkan på miljön och för att uppnå ett hållbart jordbruk. I
              våra ambitioner att minska vårt beroende av fossil olja tror sig
              vissa forskare kunna skapa växter som kan producera produkter
              för kemikalieindustrin. Sverige är redan i dag världsledande på
              många av de områden som innefattas av gentekniken. Detta är en
              position vi bör sträva efter att behålla och utveckla.
            </seg>
          </u>
          <u>
            <seg>
              Många forskare menar dessutom att nanoteknologi, alltså det fjärde
              området, under de kommande decennierna kommer att innebära en
              större förändring för mänskligheten än vad den industriella revolutionen
              innebar, med potential att grundligt förbättra samtliga teknikformer
              vi i dagsläget använder oss av. De sociala och ekonomiska möjligheterna
              att ligga i framkant av denna utveckling är enorma.
            </seg>
          </u>
          <u>
            <seg>
              Detta kommer att kräva särskilda åtgärder från såväl stat som
              de organisationer och företag som är involverade i den nanoteknologiska
              sektorn. Därför är det viktigt att redan nu påbörja främjande
              investeringar, arbeten och diskussioner för att kunna stå på en
              stabil grund när världen går in i denna omvälvande fas vilket
              jag är helt övertygad om att vi kommer att göra inom en snar framtid.
            </seg>
          </u>
          <u>
            <seg>
              Avslutningsvis: Regeringen minskade i senaste budgetpropositionen
              anslaget till rymdforskningen det femte området. Det var till
              nackdel för ett område med många framtidsperspektiv och spin-off-effekter.
              Vi vill återställa regeringens sparbeting på rymdforskning genom
              att öka anslagen successivt, med målet att svensk rymdforskning
              ska ligga i framkant inom EU-området. Inte minst är säkra och
              oberoende kommunikationslösningar vid katastrofsituationer hett
              efterfrågade.
            </seg>
          </u>
          <u>
            <seg>
              Mot den bakgrunden och med tanke på den höga teknologi och systemkunskap
              som svensk industri besitter, i kombination med möjligheten till
              samarbete med andra länder och senare export av produkter inom
              området, föreslår vi en stor satsning på rymdteknik- och rymdsystem
              med ett säkerhetsperspektiv.
            </seg>
          </u>
          <note type="speaker">
            Anf. 145 BETTY MALMBERG (M):
          </note>
          <u>
            <seg>
              Fru talman! I alla tider har människan fascinerats av rymden.
              Det är lätt att förstå, för oavsett ålder är det lätt att känna
              storslagenheten då man tittar upp på ett stjärnbestrött himlavalv
              och den starkast lysande Polstjärnan.
            </seg>
          </u>
          <u>
            <seg>
              Polstjärnan var en gång i tiden navigeringsverktyg för sjöfarare.
              Men rymden hjälper oss fortfarande att navigera tack vare gps-satelliterna
              hittar vi fram till rätt adress. Satelliter hjälper oss också
              att förutse väder och katastrofer, vilket min kollega tog upp,
              samt att ta ut pengar i bankomaten, förmedla direktsända nyheter,
              upptäcka oljeutsläpp och forska om klimatet. Ja, satelliterna
              har verkligen blivit ett viktigt inslag i våra liv.
            </seg>
          </u>
          <u>
            <seg>
              Sverige utvecklade sin rymdverksamhet i början av 1960-talet,
              och vi är i dag duktiga på området. Vi har internationellt erkända
              forskare, bygger kostnadseffektiva forskningssatelliter och har
              dessutom flera entreprenörer och företag som har utvecklat världsledande
              innovationer vilka används såväl i europeisk rymdverksamhet som
              av amerikanska Nasa. Detta är naturligtvis en fantastisk utveckling,
              samtidigt som branschen är relativt okänd för svenskar i allmänhet.
              Uppmärksamheten och stoltheten var nog desto större då vår egen
              astronaut Christer Fuglesang gjorde sina rymdpromenader 40 mil
              upp i rymden.
            </seg>
          </u>
          <u>
            <seg>
              Kunskapen om rymdens betydelse behöver dock öka; där håller jag
              med tidigare talare. Detta område är nämligen inte science fiction.
              Tvärtom visar de exempel som nämnts att rymdtekniken är oerhört
              viktig för samhällsutvecklingen. Dessutom är det ett kunskapsområde
              som lockar ungdomar att satsa på studier inom områden som normalt
              inte lockar. Den är också samhällsekonomiskt intressant Esa, Europeiska
              rymdstyrelsen, uppskattar att en satsad krona ger samhället 15
              kronor tillbaka i form av ökad tillväxt.
            </seg>
          </u>
          <u>
            <seg>
              Rymdområdet lockar inte bara unga till studier, utan det är laddat
              med spetskompetens också i de etablerade företagen. För några
              dagar sedan besökte jag och några kolleger olika företag med koppling
              till rymden i Göteborg och Trollhättan. Det var imponerande. Företagen
              visade upp inte bara sin affärsmässighet utan också det stora
              ansvar de tar för forskning och utveckling på detta område.
            </seg>
          </u>
          <u>
            <seg>
              På ett företag samarbetade man med 70 doktorander vid lärosäten
              runt om i Sverige. De hade 4 adjungerade professorer och 50 disputerade
              anställda. Drygt 41 procent av deras personalstyrka på 1 200 anställda
              hade universitetsexamen eller högre. Vid ett annat företag var
              motsvarande siffra 50 procent, av en personalstyrka på ca 300
              personer. Hur många företag matchar det?
            </seg>
          </u>
          <u>
            <seg>
              Personligen tycker jag att rymden förtjänar att visas upp som
              modell för ett lyckosamt och gott exempel på forskning, innovation
              och utbildning i samexistens men också som varande ett högteknologiskt
              område som bidrar till Sveriges tillväxt. Varför tycker jag det?
              Jo, för att det innehåller alla ingredienser vi som politiker
              älskar och gärna framhåller. Det innehåller samverkan mellan näringsliv
              och högskolor. Det visar på vikten av både nyfikenhet och tillämpad
              forskning. Det har innovationskraft en forskning som leder fram
              till produkter som kommersialiseras eller också till data som
              kan beforskas av andra. Slutligen har den svenska rymdnäringen
              internationell konkurrenskraft och en hög grad av kompetens, kvalitet
              och tvärvetenskap.
            </seg>
          </u>
          <u>
            <seg>
              Dessutom tydliggör rymden de långa ledtiderna och därmed behovet
              av långsiktiga och robusta resurstillskott och forskningsvillkor.
              Den visar faktiskt också på behovet av forskningsinfrastruktur,
              för till och med de stora företagen som jag relaterar till med
              1 200 anställda och med lysande affärer har behov av demonstratorer
              och testbäddar. Där spelar forskningsinstituten en stor och viktig
              roll.
            </seg>
          </u>
          <u>
            <seg>
              Samtidigt behandlas rymdfrågorna ofta i det tysta här i riksdagen,
              så tyst att branschen uppfattar oss politiker som oinformerade
              och kanske också ointresserade. Det är inte bra. Det var därför
              som jag tog tillfället i akt att särskilt belysa avsnittet om
              rymden från vårt betänkande om forskning, och det är lite intressant
              att min kollega valt att göra likadant.
            </seg>
          </u>
          <u>
            <seg>
              Fru talman! Om vi ser till de övriga områdena som betänkandet
              hanterar visar de på partiernas uppfattningar om forskning. Det
              här är naturligtvis spännande materia, där man ändå kan konstatera
              att samsynen tycks relativt stor, åtminstone tills jag hörde min
              kollega Thomas Strand tala om sin syn på forskning.
            </seg>
          </u>
          <u>
            <seg>
              Det vi ser är att oppositionspartierna inte har någon gemensam
              reservation utan lyfter lite spridda frågor såsom jämställdhet,
              tvärvetenskaplighet och open access, men i dessa frågor slår man
              in öppna dörrar. Alliansen har redan vidtagit åtgärder och driver
              en politik som många gånger ligger helt i linje med det som efterfrågas.
            </seg>
          </u>
          <u>
            <seg>
              Det som förvånar är just frågan om kvalitet i forskningen, för
              där är intresset inte lika stort. Sverige är ett av de länder
              i världen som satsar allra mest resurser på forskning. Det rör
              sig om 3035 miljarder årligen. Det är ungefär lika mycket som
              läggs i budgeten på järnväg och väg årligen. Trots alla dessa
              pengar tappar vi samtidigt mark då det gäller kvalitet mätt som
              citeringar. Andra länder både kommer i kapp oss och går om oss,
              vilket är ett oroväckande mönster som måste brytas. Det är därför
              som det är så förvånande att oppositionspartierna inte tycks reflektera
              över det här.
            </seg>
          </u>
          <u>
            <seg>
              Socialdemokraterna har i och för sig skrivit att man kan ta till
              sig idén med regeringens resursfördelningssystem som ska gynna
              kvaliteten, men samtidigt uttrycker man både den ena och den andra
              farhågan för hur den här modellen faktiskt ska fungera. Och, som
              sagt, de andra partierna belyser inte frågan över huvud taget.
              Samma sak vill jag hävda gäller de strategiska forskningsområdena,
              som faktiskt också är ett sätt att jobba för kvalitet.
            </seg>
          </u>
          <u>
            <seg>
              I den senaste forskningspropositionen kraftsamlade regeringen
              kring några högkvalitativa svenska forskningsområden inom medicin,
              teknik och klimat, områden som alla har stor betydelse för samhället
              och som beräknas kunna bidra till att stärka Sveriges konkurrenskraft.
              Också denna idé gillar nog Socialdemokraterna. Men de drar sig
              inte för att samtidigt uttrycka skepsis, och de ser Alliansens
              utpekade forskningsområden som alltför detaljerade detta trots
              att de i nästa sekund påpekar att de områden som man absolut ska
              forska på är arbetsmiljö och genus som strategiska forskningsområden.
            </seg>
          </u>
          <u>
            <seg>
              Miljöpartiet fyller på med att tala om att biblioteksområdet
              borde ges mer uppmärksamhet, och Vänstern och Sverigedemokraterna
              vill ha bland annat byggforskning respektive grundforskning i
              robotik och automation. Ja, önskelistan är lång, men vi kan ju
              inte kraftsamla om allt. De här ambivalenta synpunkterna då tänker
              jag framför allt på Socialdemokraterna som ändå tar tag i frågorna
              eller i alla fall nuddar vid frågorna som gäller kvalitet och
              strategiska forskningsområden vittnar om en opposition som inte
              riktigt vågar sätta ned foten utan på något sätt vill vara vän
              med alla eller alla goda gåvors givare.
            </seg>
          </u>
          <u>
            <seg>
              Fru talman! Inför förra valet ställde vi ofta frågorna: Vad vill
              oppositionen göra och med vem vill de göra det? De frågorna är
              sannerligen lika relevanta i dag. Det är lite beklämmande, för
              med tanke på den stora och viktiga uppgift som vi nu har framför
              oss, att skapa en tydlig och långsiktig strategi till och också
              för forskningen och tillväxten i Sverige, hade det varit ett utmärkt
              tillfälle för oppositionen att i dag visa på vad man vill och
              vad man har för idéer men icke. Också på detta viktiga område
              är det tydligt att det är Alliansen som fortsatt får stå för både
              idéutveckling och reformarbete.
            </seg>
          </u>
          <note>
            Fru talman! Jag yrkar bifall till förslaget i betänkande UbU18.
          </note>
          <note type="speaker">
            Anf. 146 THOMAS STRAND (S) replik:
          </note>
          <u>
            <seg>
              Fru talman! Det är intressant att ta del av Betty Malmbergs beskrivning
              av socialdemokratisk forskningspolitik. Jag undrade ett tag om
              Betty verkligen har läst vår kommittémotion. Det hoppas jag. Men
              ibland får man intrycket att det är ungefär som en viss potentat
              läser Bibeln; det stämmer inte så vidare bra. I mitt anförande
              hade jag med sex kvalitetspunkter på tal om kvalitet så nog tar
              vi kvaliteten på allvar, vill jag påstå.
            </seg>
          </u>
          <u>
            <seg>
              Det gäller att se strukturerna bakom en forsknings- och innovationspolitik.
              Den struktur som gäller för den politik som ni bedriver ger inte
              alla lärosäten samma möjligheter att utveckla sin forsknings-
              och innovationspolitik. De stora strömmarna av pengar går till
              de stora universiteten. Endast en rännil går till högskolor och
              yngre universitet.
            </seg>
          </u>
          <u>
            <seg>
              Högskoleverket har berättat för oss att 2010 gick drygt 89 procent
              av forskningsmedlen till de äldre universiteten. Knappt 6 procent
              gick till de fyra unga universiteten. De återstående 13 högskolorna
              får dela på ca 5 procent. Då har vi inte räknat med forskningsanslagen
              från forskningsråden som bara förstärker bilden av vart pengarna
              går. Det är en politik som svälter ut vissa lärosäten.
            </seg>
          </u>
          <u>
            <seg>
              Jag vill därför ställa frågan till Betty Malmberg: Varför tillåter
              ni ett resursfördelningssystem som inte ger alla lärosäten reella
              förutsättningar att bedriva forskning? Blir forskningen bättre
              av att det är en rännil som går till fyra unga universitet och
              13 högskolor?
            </seg>
          </u>
          <note type="speaker">
            Anf. 147 BETTY MALMBERG (M) replik:
          </note>
          <u>
            <seg>
              Fru talman! Thomas Strand gör gällande att han och Socialdemokraterna
              i sin kommittémotion talar om sex kvalitetspunkter. Jag delar
              inte den uppfattningen.
            </seg>
          </u>
          <u>
            <seg>
              Jag tycker att de frågeställningar som Thomas Strand tar upp
              handlar mycket om dåtid, trots att man säger att man ska tänka
              framåt. En fråga som nämns är till exempel ökad samverkan.
            </seg>
          </u>
          <u>
            <seg>
              Man talar om branschprogram, branschprogram som har försvunnit
              men som varje år upprepas i detta sammanhang, trots att till exempel
              fackförbundet Metall har tyckt att det är ett förlegat kapitel.
              Man måste gå vidare, man måste tänka nytt och man måste hitta
              nya metoder. Det går inte att vila på de gamla lagrarna.
            </seg>
          </u>
          <u>
            <seg>
              Jag undrar var själva satsningen som Socialdemokraterna vill
              göra på forskningen är. Här talas det mycket om att man vill satsa.
              Den dåvarande ekonomiska talespersonen Waidelich var ofta ute
              och talade om det. Men i budgeten för 2012 finns inga forskningspengar,
              trots att man hade lagt det i en ram i forskningsbudgeten för
              2009. Det är mycket möjligt att de här pengarna finns inom näring,
              men då är det inte för forskning som skulle kunna hjälpa till
              exempel de små lärosätena. Det som jag tycker är så olyckligt
              är att man helt enkelt underskattar den kompetens och den kraft
              som också de mindre lärosätena har.
            </seg>
          </u>
          <u>
            <seg>
              Många som jag talar med är nöjda tack vare att de har fått chansen
              med smalare forskningsprofiler. Precis som Riksrevisionen i dag
              sade kan man göra strategiska och viktigare satsningar.
            </seg>
          </u>
          <u>
            <seg>
              Innan tiden rinner ut vill jag bara passa på att fråga: Hur vill
              ni öka möjligheten till samverkan? Och hur vill ni styra för kvalitet?
            </seg>
          </u>
          <note type="speaker">
            Anf. 148 THOMAS STRAND (S) replik:
          </note>
          <u>
            <seg>
              Fru talman! Jag tycker att Betty Malmberg smiter undan mina grundfrågor.
              Varför tillåter ni att en rännil av forskningsanslagen går till
              de fyra unga universiteten och 13 högskolor? Den frågan ställde
              jag, men den smet Betty Malmberg undan.
            </seg>
          </u>
          <u>
            <seg>
              Hade Betty Malmberg lyssnat på mitt anförande skulle hon ha hört
              att jag inte sade att vi ska ha tillbaka branschprogrammen, utan
              jag talade om nya samverkansmodeller. Jag talar nämligen regelbundet
              med IF Metall. Det är en viktig nyansskillnad.
            </seg>
          </u>
          <u>
            <seg>
              När det gäller samverkan vet jag inte vilka Betty talar med.
              I En vitbok i färg tar sex lärosäten upp problemet med att de
              får för lite forskningsanslag. En lösning är att öka anslaget
              från 8 000 till 25 000 per student.
            </seg>
          </u>
          <u>
            <seg>
              Låt mig nämna Jan Nygren, styrelseordförande i Högskolan Väst,
              Anna Götlind, ordförande i Sveriges universitetslärarförbund,
              och Sigbritt Karlsson, rektor för Högskolan i Skövde, som tar
              upp frågan om att det är en feldimensionering på basanslagen till
              forskningen, vilket hotar de mindre högskolorna.
            </seg>
          </u>
          <u>
            <seg>
              För inte så länge sedan hade vi ett betänkande med ett tillkännagivande
              om att det är viktigt att man ser över basanslagen med tanke på
              Riksrevisionens kritik. Jag tycker därför att den fråga jag ställer
              är berättigad.
            </seg>
          </u>
          <u>
            <seg>
              Tror Betty Malmberg att vi får bättre forskning om man endast
              ger en liten del av forskningen till dessa högskolor och universitet?
              Gynnar det företagandet i landet att de inte får mer resurser
              till forskning?
            </seg>
          </u>
          <u>
            <seg>
              Dessa frågor tycker jag att Betty ska svara på.
            </seg>
          </u>
          <note type="speaker">
            Anf. 149 BETTY MALMBERG (M) replik:
          </note>
          <u>
            <seg>
              Fru talman! Jag känner mig trygg med de samtal jag har fört med
              de regionala högskolorna. De lovordar den satsning och den möjlighet
              som alliansregeringen har gett genom de smalare profilområdena
              där man också får möjlighet till forskning. Jag har läst den vitbok
              som Thomas Strand nämner, och mycket handlar om att man ser möjligheter
              och nya arbetssätt.
            </seg>
          </u>
          <u>
            <seg>
              Jag vill påminna om att det är vår regering som har gett Örebro
              universitet och Mittuniversitetet chans att bilda holdingbolag
              så att de på det viset kan förmera sin samverkan med omgivningen,
              både offentlig verksamhet och näringsliv.
            </seg>
          </u>
          <u>
            <seg>
              Thomas Strand nämner basanslagen och säger att det är för lite
              pengar. Låt mig påminna om att det var alliansregeringen som införde
              forskningsanslagen per student, alltså de 8 000 kronor som Thomas
              Strand anser ska öka till 25 000.
            </seg>
          </u>
          <u>
            <seg>
              Det är möjligt att så ska ske, men det är viktigt att vi håller
              lite ordning på detta och är medvetna om att det var alliansregeringen
              som gjorde det.
            </seg>
          </u>
          <u>
            <seg>
              Vi är medvetna om resurstilldelningen och vilka pengar som kommer
              alla olika lärosäten till del. Vi har hela tiden sagt att vi ska
              vara ödmjuka och följa upp vad som sker. Det kanske innebär att
              man måste skruva i vissa system.
            </seg>
          </u>
          <u>
            <seg>
              Jag tycker inte om att Thomas Strand underskattar de regionala
              högskolornas höga ambitioner. Det är fel att nedvärdera deras
              styrka och kompetens. Jag tror inte att de vill se sig som offer.
            </seg>
          </u>
          <note type="speaker">
            Anf. 150 NINA LUNDSTRÖM (FP):
          </note>
          <note>
            Fru talman! Detta betänkande behandlar 60 motionsyrkanden från
            den allmänna motionstiden. Jag börjar med att yrka bifall till
            utskottets förslag i betänkandet och avslag på reservationerna.
          </note>
          <u>
            <seg>
              Fru talman! Regeringen avser att lämna nästa forsknings- och
              innovationsproposition till riksdagen hösten 2012. Många vill
              ge sin syn på vad den bör innehålla.
            </seg>
          </u>
          <u>
            <seg>
              Jag börjar med en liten utvikning om detta. Många vill ge sin
              syn till ledamöterna i utbildningsutskottet men också till övriga
              ledamöter i riksdagen och till partierna i riksdagen.
            </seg>
          </u>
          <u>
            <seg>
              En viktig del av processen är att lyssna till de olika synpunkter
              som finns, för det kommer fram väldigt många olika synpunkter.
            </seg>
          </u>
          <u>
            <seg>
              Forskningsfrågor engagerar, och det ska vi alla vara glada för.
              Det är positivt att det finns ett sådant engagemang.
            </seg>
          </u>
          <u>
            <seg>
              Det finns som sagt en rad olika uppfattningar inom akademi, näringsliv
              och samhälle i övrigt om hur politiken ska utformas, både vad
              gäller satsningar och innehåll. Det finns även trender. Just nu
              påtalar många de yngre forskarnas situation och möjligheter, vilket
              naturligtvis är viktigt.
            </seg>
          </u>
          <u>
            <seg>
              Med detta sagt återgår jag till dagens motionsbetänkande. Här
              finns en del olika uppfattningar, men precis som Betty Malmberg
              var inne på finns det också samsyn i ett antal frågor.
            </seg>
          </u>
          <u>
            <seg>
              Fru talman! Något som återkommer är att Sverige är och ska vara
              en ledande kunskaps- och forskningsnation.
            </seg>
          </u>
          <u>
            <seg>
              Socialdemokraterna skriver i sin reservation om forskningspolitikens
              inriktning:
            </seg>
          </u>
          <u>
            <seg>
              Forskningen främjar det demokratiska samhället genom att stödja
              tanke- och yttrandefrihet och ett kritiskt ifrågasättande. Forskningen
              bidrar till en ekologiskt hållbar utveckling och stärker tillväxten.
              Genom forskning kan vi bättre förstå den värld vi lever i och
              också göra den bättre. Vi kan höja kompetensen i samhället och
              arbetslivet. Sverige ska vara en kunskapsbaserad ekonomi, och
              vi vill därför investera i kunskap och forskning. Forskningspolitiken
              måste ha en bred ansats som knyter an till verkligheten i alla
              delar av samhället. En god forskningspolitik ska säkerställa excellens,
              kvalitet och långsiktighet.
            </seg>
          </u>
          <u>
            <seg>
              Vi kan nog alla hålla med i detta om satsningen på Sverige som
              forskningsnation.
            </seg>
          </u>
          <u>
            <seg>
              När det gäller det Thomas Strand föredrog i talarstolen om andra
              typer av satsningar kan jag säga att jag har läst betänkandet
              och reservationerna, och dessa frågor har inte framkommit i de
              reservationer som finns. Det är dock bra att frågorna kommer upp
              och att vi får anledning att debattera dem, och debatten kommer
              att fortsätta också under hösten.
            </seg>
          </u>
          <u>
            <seg>
              Regeringen angav hösten 2008 genom propositionen Ett lyft för
              forskning och innovation att det övergripande målet för forskningspolitik
              är att stärka Sveriges ställning som forskningsnation och därmed
              stärka den svenska konkurrenskraften i en globaliserad värld för
              att bidra till ökad hållbar ekonomisk tillväxt och välfärd.
            </seg>
          </u>
          <u>
            <seg>
              Forskningen ska vara av högsta internationella klass, och den
              ska till stor del bedrivas inom områden som har, eller har förutsättningar
              att få, betydelse för människors välfärd, samhällets utveckling
              och näringslivets konkurrenskraft.
            </seg>
          </u>
          <u>
            <seg>
              Målet förverkligas genom tre viktiga preciseringar av politikens
              inriktning. Det handlar om stärkt fri forskning, forskning av
              högsta kvalitet och relevans och forskning som i högre utsträckning
              än i dag kommer till nytta.
            </seg>
          </u>
          <u>
            <seg>
              Två grundläggande insikter var utgångspunkten i arbetet med propositionen.
              Den första var att mänsklighetens största utmaningar, till exempel
              klimatpåverkan, energikris, fattigdom och demografiska förändringar,
              inte kan hanteras på ett framgångsrikt sätt utan ny kunskap. Den
              andra var att Sveriges konkurrenskraft till stor del måste bygga
              på ett högt kunskapsinnehåll i svenska exportprodukter.
            </seg>
          </u>
          <u>
            <seg>
              Regeringen angav genom propositionen sin bedömning av forsknings-
              och innovationspolitikens inriktning under perioden 20092012 och
              presenterade en satsning på forsknings- och utvecklingsmedel på
              5 miljarder kronor för denna period. Det var en betydande satsning
              som gjordes. Dessutom gjordes särskilda satsningar på klimat,
              medicin, teknik och annat, vilket Betty Malmberg var inne på.
            </seg>
          </u>
          <u>
            <seg>
              Fru talman! Lärare, forskare och studenter utgör den viktigaste
              tillgången vid våra universitet och högskolor. Cirka en halv miljon
              har sin vardag i egenskap av student eller anställd vid någon
              av landets högskolor och universitet. Lärarna och forskarna utvecklar
              den kunskap som studenterna behöver i sin framtida yrkesverksamhet,
              och det är de som utför en stor del av den forskning som lägger
              grunden för vår framtida välfärd.
            </seg>
          </u>
          <u>
            <seg>
              Det är av stor betydelse att situationen för yngre forskare är
              både karriärmässigt och ekonomiskt gynnsam för att man ska kunna
              attrahera och behålla forskartalanger inom akademin även i fortsättningen.
            </seg>
          </u>
          <note>
            Frågorna om anställningsförhållanden för doktorander är för närvarande
            under beredning inom Regeringskansliet.
          </note>
          <u>
            <seg>
              Utskottet delar uppfattningen i många av motionerna att forskning
              inom vissa områden, som miljöforskning, är angeläget och viktigt.
              Jag möter miljöforskningsfrågorna ofta i ett annat utskott, miljö-
              och jordbruksutskottet, och kan följa diskussionen även där. Så
              är det med forskningsområdet; det berör många av riksdagens utskott
              i någon mening.
            </seg>
          </u>
          <note>
            Övergripande forskningsfrågor, prioriteringar och särskilda satsningar
            kommer att anges i den kommande propositionen.
          </note>
          <u>
            <seg>
              Betty Malmberg har mycket tydligt redogjort för hur viktiga frågorna
              om rymden är och att det här i riksdagen finns ett rymdnätverk
              där Betty Malmberg är ordförande.
            </seg>
          </u>
          <u>
            <seg>
              Jag vill framhålla att det här är en viktig fråga. Den är strategiskt
              viktig för det moderna kunskaps- och forskningssamhället bland
              annat för att stärka den svenska industrins konkurrenskraft och
              inte minst för att möta de stora samhälleliga utmaningarna till
              exempel när det gäller klimat och miljö. Detta motiverar ett starkt
              statligt engagemang även i fortsättningen.
            </seg>
          </u>
          <u>
            <seg>
              En ny forsknings- och innovationsproposition är, som sagt, planerad
              att överlämnas till riksdagen hösten 2012. Eventuella nya överväganden
              från regeringens sida kommer att presenteras i denna proposition.
              Det finns ingen anledning att i dag föregripa den kommande forsknings-
              och innovationspropositionen. Därför yrkar jag avslag på motionerna.
            </seg>
          </u>
          <u>
            <seg>
              Forskning och utveckling handlar om Sveriges långsiktiga roll
              i det globala samhället. Det tror jag att vi alla kan vara överens
              om.
            </seg>
          </u>
          <note type="speaker">
            Anf. 151 THOMAS STRAND (S) replik:
          </note>
          <u>
            <seg>
              Fru talman! Inledningsvis nämnde Nina Lundström de yngre forskarnas
              situation. Jag skulle vilja ta upp den tråden. Det var något som
              jag också lyfte upp i mitt anförande. Alla de sex punkter som
              jag lyfte upp har bäring på våra reservationer, så det var inte
              gripet ur luften om nu någon trodde det.
            </seg>
          </u>
          <u>
            <seg>
              Här finns det en politisk skillnad mellan oss och den borgerliga
              regeringen. Vi tycker att det är dags att sätta ned foten och
              visa en tydlig viljeinriktning när det gäller de yngre forskarnas
              situation. Vi vill att de på sikt ska bli anställda som vilka
              anställda som helst. På vägen dit vill vi korta tiden för utbildningsbidrag
              till max ett år. Vi vill också se till att det inte förekommer
              några stipendier. Vi vill att regering, lärosäten och externa
              finansiärer ska komma fram till en överenskommelse så att utbetalningarna
              kanaliseras som lön och sociala avgifter.
            </seg>
          </u>
          <u>
            <seg>
              Detta är en jätteviktig fråga. Nina nämnde också att det här
              är en fråga som lyfts fram från flera håll. Varför kan vi inte
              börja gå åt det hållet? Ni har röstat ned det här förslaget från
              oss åtminstone två år i rad. Varför är det så svårt för er att
              ställa upp på att vi ska börja ta steg i den riktningen? Om man
              är doktorand ska man ha en anställning. Man ska ha trygghet och
              omfattas av trygghetssystemen. Varför säger ni nej till vårt förslag?
            </seg>
          </u>
          <note type="speaker">
            Anf. 152 NINA LUNDSTRÖM (FP) replik:
          </note>
          <u>
            <seg>
              Fru talman! Jag vill tydliggöra att jag verkligen har läst era
              reservationer för att bilda mig en uppfattning om hur stora skiljelinjerna
              är. Speciellt när det gäller forskningspolitikens inriktning finns
              det formuleringar som jag tror att många i kammaren kan ställa
              sig bakom, till skillnad från de konkreta synpunkter som kom fram
              i anförandet.
            </seg>
          </u>
          <u>
            <seg>
              Doktorandernas situation är en väldigt viktig fråga för alliansregeringen.
              Som jag nämnde pågår det ett arbete i Regeringskansliet för att
              se över dessa frågeställningar.
            </seg>
          </u>
          <u>
            <seg>
              Frågan är något mer komplex än vad Thomas Strand vill ge uttryck
              för. Det finns många delar i detta. Det gäller inte minst dem
              som är ansvariga i verksamheten för att bidra till lösningar.
              Om vi långsiktigt ska bli en konkurrenskraftig nation och se till
              att vi attraherar forskare och forskarstuderande är detta en pusselbit
              som vi måste titta på.
            </seg>
          </u>
          <u>
            <seg>
              Det pågår en beredning i Regeringskansliet. Jag vill avvakta
              vad man kommer fram till i detta avseende.
            </seg>
          </u>
          <note type="speaker">
            Anf. 153 THOMAS STRAND (S) replik:
          </note>
          <u>
            <seg>
              Fru talman! Jag är glad att vi är eniga om att det här är en
              viktig fråga. Det är det många som tycker. Det är gott och väl
              att frågan bereds i Regeringskansliet. Jag har ju varit med i
              politiken några år på den här nivån, så jag har ofta hört att
              frågor bereds i Regeringskansliet. De bereds, och sedan blir det
              inte så mycket mer.
            </seg>
          </u>
          <u>
            <seg>
              Det skulle vara intressant att höra om Nina vågar säga: Ja, vi
              ska gå S till mötes och börja halvera utbildningsbidragstiden.
              Det skulle vara ett välkommet besked. Det känns som om det ligger
              på lut, om Nina får säga vad hon tycker innerst inne.
            </seg>
          </u>
          <u>
            <seg>
              Jag är glad att flera lärosäten själva nu tar det här beslutet
              och säger att man ska ha doktorander som får en regelrätt anställning.
              Men det finns också motstånd mot detta hos andra lärosäten. Därför
              tror jag att politiken har en viktig roll att peka med hela handen
              och se till att vi får en annan tingens ordning så att forskarna
              får en trygghet. Det tror jag är bra för jämställdheten mellan
              kvinnor och män.
            </seg>
          </u>
          <u>
            <seg>
              Det är lite för passivt. Här finns en kontrast mellan oss och
              er. Låt vara att frågan bereds, men vad kommer det att innebära?
              När övergår den här passiviteten i aktiv hållning? Kan Nina säga:
              Vi hamnar där snart.
            </seg>
          </u>
          <note type="speaker">
            Anf. 154 NINA LUNDSTRÖM (FP) replik:
          </note>
          <u>
            <seg>
              Fru talman! Thomas Strand kanske inte riktigt vill säga det,
              men det här är inte på något sätt en ny fråga. Under tidigare
              socialdemokratiska regeringar har det också varit mycket diskussion
              om de här frågorna. Som Thomas Strand säger har en del lärosäten
              gått före och sett till att hitta bra lösningar som är anpassade
              till verksamheten. Det finns en komplexitet i frågan.
            </seg>
          </u>
          <u>
            <seg>
              Som Thomas Strand nämnde finns det även från lärosätena synpunkter
              på hur detta ska utformas, men också från doktoranderna själva.
              I slutändan handlar det om att hitta former för fortsatta möjligheter
              för doktorander att vara doktorander.
            </seg>
          </u>
          <u>
            <seg>
              Min personliga uppfattning det är också allianskollegernas uppfattning
              är att det här är så viktiga frågor att när vi säger att det pågår
              en beredning i Regeringskansliet så pågår det en beredning. Som
              Thomas Strand vet kan vi inte föregripa de konkreta lösningarna.
              Engagemanget för att hitta lösningar och lyfta upp frågorna kan
              vi alla bidra till. Det gör Thomas Strand i dag i debatten. Personligen
              tycker jag att det här är väldigt viktiga frågor.
            </seg>
          </u>
          <u>
            <seg>
              Många av oss har egna erfarenheter av detta, eller också har
              vi tidigare kolleger eller känner andra som i dag är verksamma
              inom denna sektor. Det är viktigt att lyfta fram deras situation.
              En pusselbit för bra forskning och forskare är naturligtvis hur
              utbildningen och forskningsmöjligheterna ser ut i bred mening.
            </seg>
          </u>
          <u>
            <seg>
              Jag hoppas att vi kan hjälpas åt att lyfta upp frågorna. Vad
              de konkreta lösningarna resulterar i får vi återkomma till när
              beredningen är färdig.
            </seg>
          </u>
          <note type="speaker">
            Anf. 155 EMIL KÄLLSTRÖM (C):
          </note>
          <u>
            <seg>
              Fru talman! Det är kul att vara forsknings- och innovationspolitiker.
              Det händer mycket nu. Arbetet med och inte minst opinionsbildningen
              inför nästa forsknings- och innovationsproposition är i full gång,
              och i höst presenterar regeringen Sveriges nya innovationsstrategi.
            </seg>
          </u>
          <u>
            <seg>
              Sedan valet 2010 har regeringen dragit i gång och hållit i en
              ambitiös process för att låta så många som möjligt i samhällets
              alla sektorer få komma till tals kring hur Sverige ska bli mer
              innovativt och vad en innovationsstrategi för Sverige borde innehålla.
              Strategin kommer att vara ett långsiktigt dokument med sikte på
              år 2020 och kommer att vara ett stöd för till exempel de kommande
              forsknings- och innovationspropositioner som vi kommer att anta
              under vägen med lite kortare intervaller, inte minst den kommande.
            </seg>
          </u>
          <u>
            <seg>
              Det talas mycket om Kunskapstriangeln, som symboliserar samverkan
              mellan högre utbildning, forskning och innovation. Det talas nästan
              lika mycket om triple helix, som brukar benämnas som tvärsnittet
              mellan akademi, samhälle och näringsliv. Ibland sker det en begreppsförvirring,
              och ibland flyter både benämningar och definitioner ihop. Men
              det spelar faktiskt inte så stor roll eftersom andemeningen ändå
              är densamma. Oavsett vilket är det bra att denna kunskapstriangel
              poängteras så pass starkt i betänkandet. Framtiden för svensk
              forskning och innovation ligger i att samverka och att vara bred
              och öppen i tanke och utförande.
            </seg>
          </u>
          <u>
            <seg>
              Vi ska uppmuntra forskare som tar steget ut från akademin och
              doktorerar i nära samverkan med ett eller flera företag eller
              organisationer. Vi ska också locka företag från Sverige och världen
              att expandera och etablera sig här i Sverige eftersom man här
              får verka i en öppen och kreativ miljö i världsklass.
            </seg>
          </u>
          <u>
            <seg>
              Runt om i landet kan vi visa på riktigt vassa exempel på just
              öppenhet, samverkan och innovation.
            </seg>
          </u>
          <u>
            <seg>
              I morgon kommer jag att besöka Mittuniversitetet i Östersund.
              Där kommer jag att studera arbetet med turism och idrott i nära
              samverkan med omgivande samhälle och näringsliv. Mittuniversitetet
              har också på andra sidan länsgränsen i mitt eget Västernorrland
              tillsammans med bland andra SCA ett riktigt vasst skogsindustrikluster
              i världsklass.
            </seg>
          </u>
          <u>
            <seg>
              Om man åker runt i landet, som jag har gjort, kan man konstatera
              att de i Karlstad är i världsklass när det gäller tjänsteforskning
              i samverkan med näringslivet.
            </seg>
          </u>
          <u>
            <seg>
              På Linnéuniversitetet samverkar man med Ikea, och man har också
              fått en stor donation nyligen. Där satsar man också på att bli
              det entreprenöriella universitetet.
            </seg>
          </u>
          <u>
            <seg>
              Längst uppe i norr, i Luleå, har LTU sina centrumbildningar i
              teknik, elektronik, telekom och it. Detta har också bäring på
              en annan viktig aspekt här, nämligen externa medel.
            </seg>
          </u>
          <u>
            <seg>
              Om man åker till Västerås och Mälardalens högskola kan man konstatera
              att för varje krona som staten har skickat in i forskningsmedel
              under de senaste åren har lärosätet genom externa medel kunna
              producera mellan 5 och 10 extra kronor. Det är inte många lärosäten
              som klarar av det. Tänk om alla skulle klara av det. Vilka otroliga
              forskningsresurser vi då skulle ha i Sverige.
            </seg>
          </u>
          <u>
            <seg>
              Detta arbete måste vi se, möta, utvärdera och premiera på ett
              ännu bättre sätt än vi gör i dag.
            </seg>
          </u>
          <u>
            <seg>
              Detta har också bäring på någonting som har nämnts tidigare,
              nämligen det viktiga med kapitaltillförsel för innovatörer som
              vill växa, kommersialisera och expandera.
            </seg>
          </u>
          <u>
            <seg>
              Låt mig vara tydlig med en sak. Någonting som togs upp i debatten
              var att det skulle finnas ett behov av ytterligare statliga aktörer.
              Det sista Sverige behöver är ännu fler statliga aktörer med statliga
              miljarder i riskkapital. Däremot är det bra att vi ser över de
              aktörer som redan i dag finns och det statliga riskkapital som
              redan finns och att det inriktas i rätt fas i processen.
            </seg>
          </u>
          <u>
            <seg>
              Här är det också viktigt att poängtera arbetet med de idéer som
              finns om riskkapitalavdrag och forsknings- och utvecklingsavdrag.
              En av de kraftfullaste åtgärderna som vi skulle kunna vidta för
              att göra Sverige mer innovativt och få fram medel till innovation,
              forskning, kommersialisering och expansion är att få de pengar
              som ligger runt om i systemet att jobba på olika sätt.
            </seg>
          </u>
          <u>
            <seg>
              Fru talman! Det är inte sällan som man i den svenska forsknings-
              och innovationsdebatten polariserar mellan grundforskning och
              tillämpad forskning. Från grundforskningens vänner kan man ibland
              fnysa åt den verksamhet som exempelvis Vinnova ägnar sig åt. Bland
              hejarklacken för tillämpning, samverkan och innovation gnisslas
              det ibland tänder över de stora belopp som hamnar just i grundforskningen.
              Men denna uppdelning är fel och djupt olycklig.
            </seg>
          </u>
          <u>
            <seg>
              I själva verket är det på sikt fullständigt omöjligt för ett
              land som Sverige att vara innovativt och konkurrenskraftigt, finna
              nya tjänster och metoder och kommersialisera nya produkter om
              inte den rent nyfikenhetssdrivna grundforskningen får goda förutsättningar
              och goda resurser.
            </seg>
          </u>
          <u>
            <seg>
              Men det är också resursslöseri om vi inte i hela kedjan, från
              den mest grunda av grund till den mest tillämpade av tillämpning,
              har med oss följande tankegång: Hur kan våra nya resultat, nya
              idéer och nya tankar spridas till fler? Hur kan detta arbete bidra
              till att nytta skapas i fler sektorer i samhället, i nya företag
              eller varför inte i utbildningskedjan?
            </seg>
          </u>
          <u>
            <seg>
              Vi måste komma ifrån dragkampen mellan olika stadier i kedjan
              och gå mer mot generella incitament med fokus på att innovation,
              samverkan och öppenhet finns i hela akademin och bland så många
              studenter, forskare, professorer och rektorer som det över huvud
              går. Där kan vi se att publiceringar i samverkan inom och utanför
              akademins gränser också är de som genererar högre citeringsgrad
              än andra.
            </seg>
          </u>
          <u>
            <seg>
              Fru talman! Avslutningsvis skulle jag vilja återge vad Vinnovas
              generaldirektör Charlotte Brogren har sagt. Hon brukar ofta berätta
              om Stanford som hon besökte nyligen. Stanfords professorer förväntas,
              både av sig själva och av andra, att parallellt med sin professur
              arbeta som konsult i näringslivet i det omgivande samhället. Forskar
              man där ser man utbildningen inte som en plikt utan som ett privilegium.
            </seg>
          </u>
          <u>
            <seg>
              Med detta vill jag ha sagt att världens mest innovativa och framgångsrika
              miljöer är de som präglas av öppenhet och samverkan mellan forskning
              och utbildning, mellan akademi och omgivande samhälle. När det
              gäller detta arbete har Sverige kommit långt, och vi är duktiga.
              Men vi har en större potential. Denna måste vi se, värdera, mäta
              och också bygga våra incitamentssystem kring i högre grad än nu.
            </seg>
          </u>
          <note type="speaker">
            Anf. 156 THOMAS STRAND (S) replik:
          </note>
          <u>
            <seg>
              Fru talman! Det är bra att Emil Källström lyfter fram triple
              helix. Det gjorde jag också i mina sex punkter. Det handlar alltså
              om samverkan mellan akademi, näringsliv och offentlig sektor.
              Det är bra att vi fokuserar just på denna aspekt eftersom den
              är oerhört viktig.
            </seg>
          </u>
          <u>
            <seg>
              Men jag sade i mitt anförande och vill ta upp det igen, att det
              också gäller att se strukturen bakom hur detta arbete läggs upp
              och hur politiken bedrivs. Där är kritiken från oss från socialdemokratiskt
              håll att med den proposition som kom 2008, för snart fyra år sedan,
              skedde det en tyngdpunktsförskjutning genom att man mycket starkt
              poängterade grundforskningen och den akademiska och fria forskningen.
              Den är jättebra. Jag har ingenting emot den. Jag stöder den helhjärtat.
              Men det blev en nedprioritering av resurser för att samverka när
              det gäller triple helix-lösningen mellan akademi, näringsliv och
              offentlig sektor. Jag nämnde branschprogrammen som lades ned som
              ett typexempel på detta.
            </seg>
          </u>
          <u>
            <seg>
              De inspel som kommer nu i och med den kommande forskningspropositionen
              tar tag i detta. Jag tror säkert att Emil Källström har fått samma
              synpunkter från näringslivets företrädare, nämligen att vi måste
              hitta en bättre struktur för att stimulera samverkan mellan akademi,
              näringsliv och offentlig sektor. Nu är det lite för mycket på
              det sättet att pengarna som går till universitet och högskolor
              inte blir på deras villkor. Vi måste ha en balans där vi får bra
              samtal mellan akademi, näringsliv och offentlig sektor. Det är
              jätteviktigt.
            </seg>
          </u>
          <u>
            <seg>
              Min fråga blir: Utifrån det som jag säger om att det sker en
              tyngdpunktsförskjutning, är Emil Källström och Centerpartiet beredda
              att driva att vi får en annan struktur i en ny proposition som
              kommer till hösten?
            </seg>
          </u>
          <note type="speaker">
            Anf. 157 EMIL KÄLLSTRÖM (C) replik:
          </note>
          <u>
            <seg>
              Fru talman! Att en ny proposition spänner över fyra år och kommer
              att innebära delvis en annan politik, att man vrider inriktningen
              på propositionen, är helt naturligt.
            </seg>
          </u>
          <u>
            <seg>
              Mycket av det Thomas Strand säger är bra, men hans partis historia
              visar också problemet i att göra rätt. När Socialdemokraterna
              hade makten och satt på berört departement försvann grundforskningens
              resurser ned i de stuprör som branschprogrammen innebar till lägre
              nytta än vad de annars skulle vara. Jag tycker att Thomas Strand
              delvis gör sig skyldig till polariseringen, uppdelningen, som
              jag i mitt anförande vände mig mot. Jag anser inte att lösningen
              för svensk forskning och innovation är en fortsatt eller tilltagande
              dragkamp. Systemen generellt ska främja öppenhet, samverkan och
              innovation.
            </seg>
          </u>
          <note type="speaker">
            Anf. 158 THOMAS STRAND (S) replik:
          </note>
          <u>
            <seg>
              Fru talman! Jag menar att det finns en polarisering med den proposition
              som kom för fyra år sedan. Det blir mer fokus på akademisk grundforskning,
              som är bra. Låt mig säga det igen så att det inte missförstås.
              Men vi måste också fokusera på den tillämpade forskningen. Det
              är viktigt.
            </seg>
          </u>
          <u>
            <seg>
              Jag har tagit med mig två inspel från Svenskt Näringsliv. De
              nämner att det måste skapas konkreta incitament inom universitet
              och högskolor för samverkan med näringslivet och det omgivande
              samhället. I dag finns inte tillräckliga incitament, nämner Svenskt
              Näringsliv. Industrirådet är också inne på samma spår när man
              säger att det måste finnas en ökad samverkan mellan industri,
              akademi och forskningsinstitut. Det här är två inspel i mängden
              som lyfter upp samma sak.
            </seg>
          </u>
          <u>
            <seg>
              När jag möter näringslivets företrädare lyfter de upp att man
              i dag blir inbjuden på universitetens villkor. Nu handlar det
              om att hitta tillbaka till inte de gamla branschprogrammen utan
              tänket om att sitta vid samma bord, problemformulera, analysera
              och komma fram till vad man behöver satsa på. Där har staten och
              politiken en viktig roll. Det finns vissa centrala och globala
              framtidsutmaningar som vi måste lösa för svensk del och för hela
              världens överlevnad.
            </seg>
          </u>
          <u>
            <seg>
              Det var därför jag nämnde några saker som är viktiga för oss.
              Vi har satt upp 2 miljarder under fyra år för att hantera dem.
              Det är skillnaden mellan våra politiska inriktningar.
            </seg>
          </u>
          <u>
            <seg>
              Jag är glad om Emil Källström ser att det finns en obalans och
              att man vill rätta till den i propositionen. Det skulle jag välkomna.
            </seg>
          </u>
          <note type="speaker">
            Anf. 159 EMIL KÄLLSTRÖM (C) replik:
          </note>
          <u>
            <seg>
              Fru talman! Thomas Strand avslutade med ett resonemang om politikens
              roll. Jag väljer att spinna vidare på den tråden. Jag tror att
              politikens roll är att skapa grundläggande förutsättningar och
              bygga bra, relevanta och transparenta incitamentssystem. Det är
              ingen hemlighet att jag och Centerpartiet tycker att dagens incitamentssystem
              borde kompletteras med ett större fokus på innovation, samverkan
              och öppenhet, precis som jag redogjorde för i mitt anförande.
            </seg>
          </u>
          <u>
            <seg>
              Thomas Strand nämner också Svenskt Näringslivs inspel. Jag har
              skrivit en debattartikel tillsammans med Tobias Krantz på Svenskt
              Näringsliv, så jag har svårt att inte hålla med i den delen av
              din replik. Jag tror att det för en utomstående betraktare av
              detta replikskifte blir bara krystat att vi försöker hitta någon
              form av konfliktyta. På det här stadiet finns ett stort samförstånd
              i det vi säger.
            </seg>
          </u>
          <u>
            <seg>
              Senaste gången som Socialdemokraterna formulerade ett konkret
              svar på vad man ska göra blev det inte bra. Det innebar att vi
              hade riskerat att tappa i svensk grundforskning eftersom de försvann
              ned i stuprör som kallades branschprogram. Det ska vi absolut
              inte komma tillbaka till. Med detta sagt vill inte heller Thomas
              Strand tillbaka till det. Det är bra. Det här känns som en god
              grund att jobba vidare på för att Sverige ska bli ännu mer öppet
              och innovativt, och vi ska ha en akademi som präglas av detta
              och samverkan.
            </seg>
          </u>
          <note type="speaker">
            Anf. 160 YVONNE ANDERSSON (KD):
          </note>
          <u>
            <seg>
              Fru talman! Det här är en mycket intressant debatt. Finns det
              något politikområde där det är angeläget att vi hittar så många
              gemensamma synsätt som möjligt är det väl forskningen.
            </seg>
          </u>
          <u>
            <seg>
              Fru talman! Jag vill först yrka bifall till förslaget i betänkandet
              och avslag på samtliga reservationer.
            </seg>
          </u>
          <u>
            <seg>
              Sedan vill jag påminna, fru talman, om att när vi för fyra år
              sedan lade fram en forskningsproposition var det ett genombrott
              i svensk forskning. Det hade aldrig tidigare lagts fram en forskningsproposition
              där det var inbyggt både en forskningsproposition och en innovationsproposition.
              Detta var ett genombrott som alliansregeringen gjorde för att
              vi skulle närma oss de medel och pengar som gav möjlighet till
              en samverkan med bland annat näringslivet. Det här var vårt genombrott.
            </seg>
          </u>
          <u>
            <seg>
              Jag har själv varit med och arbetat för propositionen och var
              glad för den rejäla satsning vi gjorde på Vinnova, på innovationskontor,
              strategiska områden som också skulle mynna ut i innovationer.
              Jag vägrar totalt att ta emot någon kritik för att vi gav mest
              till grundforskning. Det visar på att kammaren över huvud taget
              inte vet hur tidigare forskningspropositioner har sett ut. Där
              har man gett pengar till grundforskning. Att det har kommit lite
              småfiler under mandatperioderna med branschprogram och så vidare
              är den lilla delen som kom under det tidigare regeringsalternativet
              och som vi hoppas inte kommer tillbaka.
            </seg>
          </u>
          <u>
            <seg>
              Vi har försökt att hitta en balans för att nå triple helix-modellen,
              som egentligen för över på kunskapsmodellen, det vill säga innovationer-kunskap-utveckling
              eller samhälle-näringsliv-universitet samverkansmodellerna. Jag
              kan inte här och nu säga att det var optimalt.
            </seg>
          </u>
          <u>
            <seg>
              Inspelen, Thomas Strand, finns med som ett kontinuum. Det är
              allt från Kungliga Vetenskapsakademien och Sveriges unga akademis
              inspel, ren och skär grundforskning kopplad till universitetsforskning,
              till Svenskt Näringsliv och Ingenjörsvetenskapsakademien med stora
              inslag med mer pengar.
            </seg>
          </u>
          <u>
            <seg>
              Låt oss titta på inspelen. De har inte heller förekommit tidigare,
              och jag är gammal nog att säga detta. Här har vi inspel som inte
              ens kan mätas. Det är fråga om makten över pengarna på ett kontinuum,
              allt från om jag ska vara grov KVA till Svenskt Näringsliv. Det
              är det här vi har att operera mot. Det är den dåliga balansen
              till förmån för universitetsforskning. Den får nog Socialdemokraterna
              själva stå upp för. Den har förflyttats till ett sammanhang ihop
              med näringslivet.
            </seg>
          </u>
          <u>
            <seg>
              Det var fråga om att stärka Sveriges ställning som forskningsnation.
              Det var det stora och övergripande syftet med den forsknings-
              och innovationsproposition som kom för fyra år sedan. Det syftet
              finns kvar. Det fanns tre huvudområden, nämligen att stärka fri
              forskning, se till att forskningen har högsta kvalitet och relevans
              samt nyttig forskning. Jag tyckte att det var mycket balanserat,
              men vi kan inte ge pengar till områden där det inte finns mottagare.
            </seg>
          </u>
          <u>
            <seg>
              Utgångspunkten var utmaningar som finns i klimat, miljö och fattigdom
              tidens tecken, så att säga, som finns i vår omvärld. Vidare ska
              Sverige vara konkurrenskraftigt inför framtiden. Också det var
              balanserat.
            </seg>
          </u>
          <u>
            <seg>
              Vi har jobbat i den riktning som Thomas Strand nu eftersträvar.
              Jag välkomnar att Socialdemokraterna inser att denna inriktning
              är den bästa.
            </seg>
          </u>
          <u>
            <seg>
              Vi har dessutom jobbat mot en inriktning och lagt ett uppdrag
              till Vetenskapsrådet för att kunna kommunicera forskningen så
              att vi når större plattformar för att få triple helix-modellen
              i ökad utsträckning. Samtidigt behöver vi den grundläggande forskningen,
              och vi har förstärkt humaniora som var näst intill utarmad på
              vissa områden. Vi har försökt ta alla under armarna, och det kunde
              vi göra eftersom vi gav så mycket pengar till forskning. Det har
              aldrig tidigare funnits så mycket pengar till forskning och innovation
              som vi i alliansregeringen har gett.
            </seg>
          </u>
          <u>
            <seg>
              Det finns saker som vi behöver gå vidare med, och det är intressanta
              och spännande uppdrag. I det ena tycker jag att vi ska ta ett
              rejält steg, och det är att ge ytterligare medel till skolforskning
              så småningom. Det vi också behöver titta över är rymdforskningen.
              Där sker förändringar hela tiden, och alliansregeringen har tydligt
              sett till det. Jag vet att inte minst Betty, som dessutom är ledare
              för rymdnätverket här i riksdagen, har lyft fram den här viktiga
              forskningen.
            </seg>
          </u>
          <u>
            <seg>
              Jag tror att det är viktigt inför framtiden att vi i Sverige
              är klara över att samtidigt som vi vill att våra unga och äldre
              ska ha stora möjligheter att forska är det inte de unga forskarna
              som har bekymmer, som det ser ut i dag på lärosätena. Bekymmer
              har de som i dag är 4050 år och inte har hunnit göra klart sina
              forskningsprojekt. Vi har alla i utskottet fått en redovisning
              av det. Det här måste vi ta tag i. Det är jättebra att vi får
              fram unga som blir doktorander, men de måste få möjlighet att
              forska vidare genom postdoktorala tjänster. Man måste få klara
              sin forskning också när man är 50 år. Det är jätteviktigt att
              vi satsar hårt på det.
            </seg>
          </u>
          <u>
            <seg>
              Det är också väldigt viktigt att vi tar ett ytterligare grepp
              för att se hur vi kan förena de olika forskningar som behövs.
              Det är grundforskningen som är rent universitetsbaserad, och det
              är den mer näringslivsanpassade forskningen som är tillämpad i
              den delen.
            </seg>
          </u>
          <u>
            <seg>
              Då vill jag passa på att säga att jag önskar att vi med tydlighet
              kan se det här i en kommande forskningsproposition. Det kanske
              är lite svårt att analysera när det gäller den proposition som
              är lagd. Men alla de tre delarna från universitetsbaserad forskning
              till konkurrensbetonad forskning som vi har via Forskningsrådet
              och till innovationsforskning som vi har med näringslivet finns
              i vår forskningsproposition som vi lever med i dag. Och de ska
              finnas i 2012 års forskningsproposition.
            </seg>
          </u>
          <note type="speaker">
            Anf. 161 THOMAS STRAND (S) replik:
          </note>
          <u>
            <seg>
              Fru talman! Det är intressant att lyssna på Yvonne Andersson,
              för hon är väldigt tydlig, drastisk och målande. Om jag ska karakterisera
              det hela blir det så här: Allting var sämre förr, och nu är vi
              nästan på väg till himmelriket. Det fanns väl ett och annat som
              vi socialdemokrater gjorde bra, kan jag tänka mig. Men när Yvonne
              talar blir det nästan som att alltihop bara var dåligt.
            </seg>
          </u>
          <u>
            <seg>
              Yvonne nämner exempelvis innovation och att det var någonting
              som Alliansen kom på 2006. Riktigt så var det väl inte. Även om
              vi inte satt och skrev en forsknings- och innovationsproposition
              hade vi faktiskt åtgärder som handlade om innovation. Vinnova
              startade vi exempelvis. Branschprogrammen var väl också ett sätt
              att få ihop forskning och kommunicering, akademi och företagande.
              Innovationsbegreppet kom inte som en blixt från klar himmel 2006.
              Det fanns tidigare också, även om vi inte skrev någon proposition.
            </seg>
          </u>
          <u>
            <seg>
              Jag har ett citat som jag ska läsa upp som jag tycker också är
              belysande i den här diskussionen. Det är från KK-stiftelsen, som
              har gjort ett projekt ihop med många högskolor och företag. Vd:n
              Madelene Sandström säger så här:
            </seg>
          </u>
          <u>
            <seg>
              Detta nära och starka samarbete i forskningen mellan högskolor
              och näringsliv ger förmodligen inga Nobelpris, och kommer heller
              inte att vara den forskning som publiceras mest, på det sätt som
              akademisk kvalitet mäts idag. Däremot utgör den en enorm tillväxtmöjlighet
              och stärker både konkurrenskraften, den akademiska utvecklingen
              och välfärden i Sverige. Forskningen kan därför inte hänvisas
              till ett fåtal elitinstitutioner som befinner sig alltför långt
              från företagens verklighet.
            </seg>
          </u>
          <u>
            <seg>
              Här ligger en problematik.
            </seg>
          </u>
          <note type="speaker">
            Anf. 162 YVONNE ANDERSSON (KD) replik:
          </note>
          <u>
            <seg>
              Fru talman! Nej, vad jag sade om innovation, och som jag hoppas
              framkom, var att det var första gången det fanns en forsknings-
              och innovationsproposition. Vi byggde ihop kunskapen och kunskapsutvecklingen
              med forskningen och ihop med näringslivet. Det var det jag ville
              peka på att vi kom fram med.
            </seg>
          </u>
          <u>
            <seg>
              Var det sämre förr? Tja. Det är väl så att man hela tiden håller
              på med en utveckling för att saker ska bli bättre och följa tiden.
              Det har gått galopperande fort på forsknings- och kunskapsfronten
              i hela världen det är ingen tvekan om det. Och då tycker man ju
              att det var sämre förr. Jag tycker också att det jag gjorde förr
              var sämre. Annars har det ju inte varit någon utveckling. Vi försämrar
              väl inte saker, varken ni eller vi. Men vi har gjort mer nu.
            </seg>
          </u>
          <u>
            <seg>
              Att vi är nära himmelriket ja, just när det gäller forskningen
              är det väl det politikområde där jag tycker att det är lite kul
              att det går framåt. Och när det är ett intresseområde blir man
              lite extra tänd på det. Men vi är inte riktigt nära himmelriket,
              nej. Vi har mer att göra.
            </seg>
          </u>
          <u>
            <seg>
              Jag tycker till exempel att vi måste fokusera på våra flaggskepp
              i Sverige för att vi ska kunna behålla positioneringarna i det
              globala kunskapssamhället. Det är därför jag tror på att vi måste
              fortsätta med rymden, att vi måste fortsätta med mycket av klimatforskningen
              som sker via satellit. Vi måste också fortsätta med humaniora,
              beteendevetenskap och utbildningsvetenskap just därför att vi
              har vissa potentiella kunskaper där vi är mycket långt framme
              eller till och med längst fram. Det finns också andra, inom försvarsindustrin,
              säkerhetsindustrin och så vidare. Nu ska man inte säga mer, för
              det finns många ställen.
            </seg>
          </u>
          <note type="speaker">
            Anf. 163 THOMAS STRAND (S) replik:
          </note>
          <u>
            <seg>
              Fru talman! Yvonne säger ödmjukt att ni har lite att göra. Jag
              skulle vilja säga att ni har väldigt mycket att göra. Nu hoppas
              jag att det är vi som har mycket att göra om två år och att ni
              har lite mindre att göra.
            </seg>
          </u>
          <u>
            <seg>
              Jag har nämnt sex punkter: Ta tag i dessa! Där skiljer vi oss
              åt som politiska partier eller som regeringsalternativ.
            </seg>
          </u>
          <u>
            <seg>
              Samverkan mellan akademi, näringsliv, offentlig sektor och politik
              måste bli mycket bättre. Signalerna i inspel från näringslivet
              säger samma sak. Lyssna på det! Förändra politiken!
            </seg>
          </u>
          <u>
            <seg>
              Svält inte ut de mindre högskolorna. Yvonne vet det också. När
              vi tar del av debattinspel på resor och träffar de mindre högskolorna
              framgår det att de är oroliga för utvecklingen speciellt när man
              hör utbildningsministerns utspel om att några ska sammanslås med
              större och att det räcker med filialer som håller på med utbildning,
              och sedan kan forskningen ske på universitet. Det är inte rätt
              väg. Det är fel väg att gå.
            </seg>
          </u>
          <u>
            <seg>
              Yngre forskare: Ta tag i det! Se till att de blir anställda och
              får trygghet!
            </seg>
          </u>
          <u>
            <seg>
              Humaniora: Låt mig ta upp det som jag sade i mitt anförande om
              utbildningsvetenskaplig forskning. Vi måste bli bättre på det,
              öka omfattningen, se till att det kommer ut och stimulera utveckling
              i skolan.
            </seg>
          </u>
          <u>
            <seg>
              Vi måste också stärka de internationella och globala kontakterna.
              Vi måste bli bättre på att koppla oss till forskningsprogram på
              EU-nivå men även tänka globalt.
            </seg>
          </u>
          <u>
            <seg>
              Till sist genusfrågan: Där måste vi bli bättre på att se till
              att vi får en mer jämställd forskning i alla led.
            </seg>
          </u>
          <u>
            <seg>
              Där har du sex punkter, Yvonne. Du har antecknat bra, ser jag.
              Ta med dem! Ta diskussionen med utbildningsministern och kom med
              en förändrad proposition till hösten!
            </seg>
          </u>
          <note type="speaker">
            Anf. 164 YVONNE ANDERSSON (KD) replik:
          </note>
          <u>
            <seg>
              Fru talman! Jag kan inte ta upp alla punkter, för då måste jag
              också prata om vad jag är emot att göra, eftersom jag vet att
              Thomas Strand har fel.
            </seg>
          </u>
          <u>
            <seg>
              Den första delen gäller samverkan. Det är precis vad jag har
              pratat om. Det var vår ambition i förra forskningspropositionen.
              Vi har nått en bit på väg, och vi kommer att fortsätta. Det är
              grönt vi jobbar åt samma håll.
            </seg>
          </u>
          <u>
            <seg>
              Svält inte ut de mindre högskolorna! säger Thomas Strand. Nej,
              det gör vi inte. Men ska vi nå framsteg måste alla göra vad de
              är bra på. Därför måste alla som ska vara kvar i den konkurrens
              som finns mellan dem som ska arbeta med detta hitta sina nischer.
            </seg>
          </u>
          <u>
            <seg>
              Inom alla områden kommer det alltid att finnas de som springer
              om och är säkrare. Varken Thomas Strand eller jag får ju, fru
              talman, vara med på olympiaden, och vi får inte ens tävla när
              det gäller att dansa. Någonstans är det de bästa som får göra
              det.
            </seg>
          </u>
          <u>
            <seg>
              Yngre forskare har vi jobbat med. Det finns mer att göra för
              deras trygghet men också för de äldre. Jag vill inte ha någon
              åldersdiskriminering, inte ens när det gäller forskare.
            </seg>
          </u>
          <u>
            <seg>
              UVK jobbar vi båda gentemot. Men jag tror inte på en kommitté
              i 12, 13, 14 eller 15 år. Jag tror på ett ämnesråd. Men det var
              Socialdemokraterna som en gång i tiden ville ha en kommitté för
              att hitta en kompromisslösning.
            </seg>
          </u>
          <u>
            <seg>
              Stärker våra globala kontakter gör vi vi bara tutar och kör.
              Där hoppas jag att vi ska bli starkare.
            </seg>
          </u>
          <u>
            <seg>
              Sedan var det genusforskningen. Ja, alla människor är lika värda.
              Men den senaste forskningen, som vår hjärnforskare Martin Ingvar
              har pekat på jag hoppas att också Thomas Strand läser om det säger
              att vi män och kvinnor faktiskt är lite olika. Det kanske vi är
              också när det gäller forskningen. Men alla ska ha samma möjligheter
              och alla ska tävla på lika villkor.
            </seg>
          </u>
          <note>
            Överläggningen var härmed avslutad.
          </note>
          <note>
            19 § Stiftelsen Riksbankens Jubileumsfonds verksamhet 2011
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            21 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 19 april
          </note>
          <note>
            Besparingar i försvarets materielförsörjning genomförandegrupp
            2008
          </note>
          <note>
            Anna-Lena Sörenson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 24 april.
          </note>
          <note>
            22 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 19 april
          </note>
          <note>
            Shadiye Heydari
          </note>
          <note>
            Johan Andersson
          </note>
          <note>
            Carina Adolfsson Elgestam
          </note>
          <note>
            Krister Örnfjäder
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 24 april.
          </note>
          <note>
            23 § Kammaren åtskildes kl. 20.01.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
