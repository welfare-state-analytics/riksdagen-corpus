<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--83</head>
          <docDate when="2011-03-15">2011-03-15</docDate>
        </div>
      </front>
      <body>
        <div>
          <note n="b7073241">
            ﻿
          </note>
          <note n="ca366b03">
            Riksdagens protokoll
          </note>
          <note n="b896843d">
            2011/12:83
          </note>
          <note type="date" n="01954022">
            Torsdagen den 15 mars
          </note>
          <note n="3ea1cb7a">
            Kl. 12:00 - 21:01
          </note>
          <note n="18ce24dc">
            1 § Ledighet
          </note>
          <note n="bf1df9f5">
            Talmannen meddelade att Karin Granbom Ellison (FP) ansökt om
            ledighet under tiden den 1 maj31 december.
          </note>
          <note n="b5111f2c">
            Kammaren biföll denna ansökan.
          </note>
          <note n="ede0b859">
            Talmannen anmälde att Mathias Sundin (FP) skulle tjänstgöra som
            ersättare för Karin Granbom Ellison.
          </note>
          <note n="b9904935">
            2 § Anmälan om inkommet protokollsutdrag från utskott
          </note>
          <note n="218e026d">
            Talmannen anmälde att ett utdrag ur prot. 2011/12:26 för tisdagen
            den 13 mars i ärende om subsidiaritetsprövning av EU-förslag inkommit
            från socialutskottet.
          </note>
          <note n="da2078be">
            3 § Anmälan om fördröjt svar på interpellation
          </note>
          <note n="d55d8c68">
            Till riksdagen hade inkommit följande skrivelse:
          </note>
          <note n="2f1119ee">
            Interpellation 2011/12:265
          </note>
          <note n="81cab982">
            Interpellation 2011/12:265 Säkerhetssamarbete kring Barents hav
          </note>
          <note n="1663a5bd">
            Interpellationen kommer att besvaras tisdagen den 8 maj 2012.
          </note>
          <note n="1aade626">
            Skälet till dröjsmålet är resor och tidigare inbokade engagemang.
          </note>
          <note n="1b61dd57">
            Harald Sandberg
          </note>
          <note n="484f1ab0">
            4 § Hänvisning av ärenden till utskott
          </note>
          <note n="6214f665">
            Föredrogs och hänvisades
          </note>
          <note n="dc56f3d4">
            den 8 maj.
          </note>
          <note n="dc56f3d4">
            den 8 maj.
          </note>
          <note n="4957ecd7">
            5 § Fråga om hänvisning av motion
          </note>
          <note n="c6e07cde">
            Föredrogs
          </note>
          <note n="b03ddaa7">
            Anf. 1 TALMANNEN:
          </note>
          <note n="8733bf38">
            Jimmie Åkesson med flera från SD har med åberopande av föreskriften
            i 3 kap. 13 § riksdagsordningen om rätt att väcka motion med anledning
            av en händelse av större vikt väckt en motion om särskilda åtgärder
            mot organiserad brottslighet.
          </note>
          <note n="de1d587f">
            I motionen framläggs ett stort antal yrkanden med förslag till
            åtgärder mot den organiserade brottsligheten. Den händelse som
            åberopas är att Sverigedemokraterna tidigare i vår har presenterat
            ett program för att bekämpa den organiserade brottsligheten i
            syfte att nu kraftigt slå ned på denna typ av brottslighet innan
            brottsligheten har fått en vidare utbredning och att Rikspolisstyrelsen
            bedömt att dagens situation är en särskild nationell angelägenhet.
          </note>
          <note n="8621c639">
            Motionen har föranlett följande bedömning från min sida. Rätten
            att väcka en motion med anledning av en händelse av större vikt
            infördes i samband med grundlagsreformen 1974. I grundlagspropositionen
            underströks att den föreslagna bestämmelsen var av undantagskaraktär.
            Riksdagen har också tillämpat föreskriften restriktivt. En förutsättning
            för att en motion ska få väckas med anledning av en händelse av
            större vikt är att händelsen inte kunnat förutses eller beaktas
            under den allmänna motionstiden eller någon annan motionstid som
            anges i 3 kap. riksdagsordningen.
          </note>
          <note n="9a853d36">
            Jag vill understryka angelägenheten av åtgärder mot denna typ
            av brottslighet som tas upp i motionen och att frågan kan debatteras
            och behandlas i olika sammanhang. Olika frågor med anknytning
            till den organiserade brottsligheten har också behandlats i riksdagen
            under innevarande riksmöte och är även aktuella för behandling
            under våren. Sålunda tas frågor om skärpt straff för olika brott
            och om skärpta tvångsmedel upp i motioner från den allmänna motionstiden
            i höstas. Polisens resurser för bekämpande av organiserad brottslighet
            behandlas i budgeten för innevarande år. Regeringen har vidare
            aviserat en proposition i vår om åtgärder mot illegal vapenanvändning.
          </note>
          <note n="68d6ebb2">
            Jag vill också påpeka att riksdagen helt nyligen anordnade en
            aktuell debatt om den organiserade brottsligheten.
          </note>
          <note n="49923b6e">
            Med hänsyn till det anförda anser jag att den händelse som åberopas
            i motionen inte är en sådan oförutsedd händelse av större vikt
            som kan motivera att motionen får väckas. Det finns alltså inte
            skäl att få väcka motionen med stöd av 3 kap. 13 § riksdagsordningen.
            Jag finner därför att hinder föreligger enligt 2 kap. 9 § riksdagsordningen
            för att ställa proposition på att hänvisa motionen till utskott.
          </note>
          <note type="speaker" n="dcea5c21">
            Anf. 2 MIKAEL JANSSON (SD):
          </note>
          <u who="mikael_jansson_a9d5f0_w" xml:id="i-03d4a482432230d5-0" n="0af371f9">
            <seg n="fb375d64">
              Herr talman! Denna motion har stor aktualitet och är definitivt
              av stor vikt. Jag yrkar att motionen ska remitteras.
            </seg>
          </u>
          <note type="speaker" n="7a3535a9">
            Anf. 3 JOHAN LINANDER (C):
          </note>
          <u who="johan_linander_be5a7d_w" xml:id="i-3de748bda067e408-0" n="271b0ff4">
            <seg n="d738ef7a">
              Herr talman! Det råder inget tvivel om att frågorna är aktuella,
              men frågan här gäller huruvida de är förutsägbara eller inte.
            </seg>
            <seg n="ec2d5dc3">
              Det har funnits kriminella organisationer i Sverige under flera
              årtionden. Det är knappast något nytt att kriminella personer
              organiserar sig i gäng eller nätverk. Jag kan också för kammaren
              berätta att det åtminstone under tio år har väckts motioner under
              allmänna motionsperioden som har gällt kriminalisering av deltagande
              i kriminell organisation. Det Sverigedemokraterna kommer med nu
              är inget nytt.
            </seg>
            <seg n="4b8e658e">
              Det finns också andra saker som tas upp i motionen. Det är sådant
              som behandlas i Polisorganisationskommittén. Den har arbetat i
              ett och ett halvt år och ska lägga fram sitt betänkande om ett
              par veckor. I denna kommitté har också Sverigedemokraterna deltagit.
            </seg>
            <seg n="465a257d">
              För övrigt kan jag nämna att senare i dag kommer kammaren att
              debattera polisfrågor. Givetvis är det lämpligt att då ta upp
              den typen av frågor i debatten.
            </seg>
            <seg n="48ed126c">
              Med anledning av detta yrkar jag avslag på att motionen ska hänvisas
              till ett utskott.
            </seg>
          </u>
          <note type="speaker" n="1cd4e62b">
            Anf. 4 JOHAN PEHRSON (FP):
          </note>
          <u who="johan_pehrson_67d5c8_w" xml:id="i-72cd325f8af6859e-0" n="243a23a1">
            <seg n="dcd3f7af">
              Herr talman! Det är också Folkpartiets åsikt att den bedömning
              som talmannen har gjort är korrekt. Detta är inte en sådan händelse
              av större vikt som föranleder rätt att väcka motion såsom det
              är föreskrivet att man kan få göra.
            </seg>
            <seg n="c1a78fa9">
              Jag vill dock understryka att för Folkpartiets del välkomnar
              vi alla initiativ till att diskutera och debattera hur vi bättre
              och mer effektivt kommer till rätta med den grova organiserade
              brottslighet som är ett gissel för så många människor och för
              vårt land. Men som Johan Linander har framfört finns det gott
              om tillfällen att på andra håll och vid andra debatter, inte minst
              i kväll, ta upp dessa frågor i denna kammare.
            </seg>
            <seg n="f2c1f9a4">
              Jag yrkar avslag på denna begäran.
            </seg>
          </u>
          <note n="93882ae1">
            Överläggningen var härmed avslutad.
          </note>
          <note n="d1f0fe1e">
            Under överläggningen hade yrkats dels att kammaren skulle begära
            proposition på hänvisning till utskott av den föreliggande motionen,
            dels avslag på detta yrkande.
          </note>
          <note n="8ced34f7">
            (Beslut fattades under 11 §.)
          </note>
          <note n="260b263e">
            6 § Vissa frågor om Försvarsmaktens materielförsörjning
          </note>
          <note n="c6e07cde">
            Föredrogs
          </note>
          <note type="speaker" n="c399be88">
            Anf. 5 MIKAEL JANSSON (SD):
          </note>
          <u who="mikael_jansson_a9d5f0_w" xml:id="i-03d4a482432230d5-1" n="0af371f9">
            <seg n="afb7dda3">
              Herr talman! Jag vill yrka bifall till SD:s reservation. Det
              är en reservation som jag lämnade in klockan halv två morgonen
              före justeringen av FöU3. Varför så sent? Jo, det var på grund
              av att utskottet sent kvällen före justeringen, närmare bestämt
              halv tolv på natten, skickat ut en majoritetsskrivelse där Socialdemokraterna
              plötsligt lade sig helt platt för regeringen.
            </seg>
            <seg n="849ad722">
              Alla som följer regeringens försvarslinje vet vad den innebär,
              nämligen ett bantat försvar som snabbt kan sättas in när Nato
              eller EU kallar. Självständighet finns inte i denna regerings
              sinnevärld. Lika lite finns det i denna regerings sinnevärld att
              vi ska skydda vår försvarsindustri.
            </seg>
            <seg n="c544b7f3">
              Jag vill tacka regeringen för er tydlighet. Jag hoppas att de
              väljare som vill att svenska försvaret i första hand ska försvara
              Sverige förstår att man inte ska rösta på regeringen.
            </seg>
            <seg n="489e075f">
              Helt olik regeringen är Socialdemokraterna. Där sätts ingen fot
              ned. Ingen kan förstå vad Socialdemokraternas linje är. Varhelst
              det finns en framgångsrik svensk vapensmedja finns en lokal svensk
              sossekör som sjunger denna vapensmedjas lov och för dess överlevnad.
              Det är vackert i sig, herr talman, med vad är det värt? I praktiken
              när siffrorna presenteras i statens budget och i budgetmotionerna
              inför innevarande år yrkar Socialdemokraterna bara 0,1 miljard
              mer än regeringen på nyanskaffning av försvarsmateriel. Socialdemokraternas
              ambition är inte högre än regeringens. Det är säkert meningen
              att Socialdemokraterna ska försöka lugna sina metallklubbar ute
              på fabrikerna och ingenjörerna ute i försvarsföretagen med sitt
              tal om att värna industrin, men det finns ingen bäring för det
              i Socialdemokraternas anslag. För att närma sig kärnan i detta
              betänkande så vill jag säga att det inte finns någon bäring på
              socialdemokratin och värnandet av exportvillkoren för den svenska
              försvarsindustrin heller.
            </seg>
            <seg n="fb857325">
              Lagen om offentlig upphandling syftar till att genom gynnande
              av fri konkurrens effektivisera produktionen av varor och tjänster
              bland EU:s medlemsländer.
            </seg>
            <seg n="97214231">
              När det gäller upphandling på försvarsmaterielområdet finns det
              undantag. Ett brittisk-franskt samarbete exempelvis gör att dessa
              länder kan rikta sina upphandlingar i huvudsak till brittiska
              eller franska försvarsindustriföretag. De kan göra det därför
              att deras regeringar har upprättat försvarsindustristrategier
              varigenom de kan hävda sina undantag inför EU-rätten.
            </seg>
            <seg n="c538dade">
              Det närmaste en försvarsindustristrategi har varit riksdagen
              är försvarsministerns skrivbordslåda. Genom regeringens passivitet
              i frågan har Sverige förvägrats denna möjlighet. Försvarsföretagen
              i Sverige vill känna aktivt värn på samma sätt som det är i andra
              länder.
            </seg>
            <seg n="c3954721">
              Socialdemokraterna har talat mycket om detta underskott, och
              i detta betänkande har man två motioner, där man har tydliggjort
              att branschen behöver skydd.
            </seg>
            <seg n="b1c61bb0">
              Men halv tolv kvällen före justeringen av betänkandet valde Socialdemokraterna
              att frångå sina motioner för att rösta med regeringspartierna.
              Helt tydligt har Socialdemokraterna fått ett löfte av regeringen
              mot att de inte stöder sina motioner. Detta löfte är hemligt.
              Jag vet inte vad det innehåller, och Socialdemokraternas egna
              väljare lär inte veta vad det innehåller.
            </seg>
            <seg n="dba81e86">
              Mot att vi kunde få majoritet i kammaren för en försvarsindustristrategi
              har vi berikats med en hemlig uppgörelse mellan regeringen och
              Socialdemokraterna. Vad denna hemliga överenskommelse är värd
              står skrivet i stjärnorna för oss oinvigda. Jag hoppas bara att
              Socialdemokraterna själva vet vad de har förhandlat fram.
            </seg>
            <seg n="a1511100">
              För Sverigedemokraterna är det klart vad som behövs nu. Den svenska
              försvarsindustrin har en mycket hög kompetens, skapad av duktiga
              ingenjörer, väl genomtänkta systembeställningar och en hög nivå
              på egna beställningar när det svenska försvaret var större än
              i dag.
            </seg>
            <seg n="5d705c73">
              I dag har tyvärr många av de svenska försvarsindustrierna utländska
              ägare. Men fortfarande har det stor ekonomisk betydelse för Sverige
              att dessa industrier utvecklar och producerar materiel i landet.
              De har även stor strategisk betydelse för försvaret.
            </seg>
            <seg n="11230d2c">
              Riksrevisionen har konstaterat att det mål som oftast inte nås
              vid internationella samarbeten är leveranstiden. Förseningar vid
              internationella materielsamarbeten är vanliga. I vissa fall blir
              förseningarna mångåriga. Där är helikopter 14, med en försening
              på minst tio år, ett exempel.
            </seg>
            <seg n="79a5a707">
              Med flera beställare av nya system ökar riskerna för förseningar,
              särskilt när särspecifikationer förekommer eller politiska styrproblem
              uppstår. När materielsystem försenas kan övningar och insatser
              försenas och den faktiska beredskapen mot hot i närområdet minska.
              Därför är förseningarna ett mycket allvarligt problem.
            </seg>
            <seg n="91d7be22">
              Utöver detta visar Riksrevisionens granskning att den i tidigare
              försvarsbeslut uttalade intentionen att i första hand köpa färdiga
              materielsystem och endast i sista hand utveckla nya system inte
              är oproblematisk. Införskaffning av befintliga system kan föra
              med sig omfattande behov av anpassning av materielen, vilket fördyrar
              processen i sådan grad att det inte är självklart att nyutveckling
              är det dyraste alternativet.
            </seg>
            <seg n="108895a8">
              Den nationella handlingsfriheten för Sverige minskar också med
              internationella materielsamarbeten, helt i enlighet med vad som
              framkommer i Riksrevisionens granskning. Det måste vi ibland acceptera.
              Men en egen eller samnordisk utveckling av nya system kan minska
              risken för förseningar och andra brister i fråga om måluppfyllnad.
            </seg>
            <seg n="a9563316">
              Riksrevisionen rekommenderar att man bör göra en avvägning från
              fall till fall av vilket tillvägagångssätt som är mest effektivt
              för att anskaffa materielen: modifiering, upphandling eller utveckling,
              med eller utan internationellt samarbete. Dessutom behöver beslut
              om enskilda materielsystem avvägas mot ett helhetsperspektiv.
            </seg>
            <seg n="7ab74940">
              Sverigedemokraterna anser att parametrarna nationell handlingsfrihet
              respektive förseningsrisker bör finnas med vid bedömning och uppföljning
              av internationella materielsamarbeten. Trygghet ska genomsyra
              Försvarsmaktens materielförsörjning.
            </seg>
            <seg n="3a81df54">
              En försvarsindustristrategi bör upprättas där vi tydligt definierar
              våra säkerhetspolitiska intressen kopplade till särskilda kompetenser
              i fråga om tillverkning av eller handel med försvarsmateriel.
              En svensk myndighet som upphandlar försvarsmateriel bör använda
              undantagsregeln i artikel 346 i EUF-fördraget på liknande sätt
              som andra medlemsländer som har viktig försvarsindustri.
            </seg>
            <seg n="d495d4e1">
              Vidare bör Sverige återta kravet på offset, det vill säga motköp,
              i syfte att gynna svenska SME-företag. Svenska myndigheter bör
              tilldela underleverantörer en god andel av kontrakten, i syfte
              att ekonomiskt gynna viktiga innovationsföretag enligt rätten
              att göra så i artikel 21 punkt 4 i försvarsupphandlingsdirektivet.
            </seg>
          </u>
          <note type="speaker" n="224df1ef">
            Anf. 6 PETER HULTQVIST (S):
          </note>
          <u who="peter_hultqvist_2174e8_w" xml:id="i-395741703db863fe-0" n="23413aa4">
            <seg n="81e3ea00">
              Herr talman! Den princip för anskaffning av försvarsmateriel
              som riksdagen har fastställt handlar om att i första hand via
              samordnad internationell upphandling och i andra hand genom egen
              nationell upphandling lösa försvarets materielbehov. Först därefter
              kommer nyutveckling med andra och slutligen, som sistahandsalternativ,
              egenutveckling. Det är det beslut som finns.
            </seg>
            <seg n="cbd82c44">
              Sverige har som nation ställt sig bakom de direktiv som gäller
              för den så kallade fria inre marknaden i Europa. Den bild av verkligheten
              som officiellt marknadsförs är en bild av en försvarsmaterielmarknad
              där den fria konkurrensen fungerar och ger valalternativ. Denna
              bild motiverar också den svenska ambitionen att för varje givet
              anskaffningsbehov absolut i första hand förlita sig på vad denna
              marknad har att erbjuda.
            </seg>
            <seg n="3ddc2f84">
              Sverige är därför ett land som saknar en försvarsindustriell
              strategi och i dag till och med saknar en tydlig definition av
              vilka teknologier och vilken försvarsmateriel som är att beteckna
              som motsvarande särskilt känsliga eller väsentliga nationella
              säkerhetsintressen. Vi mäler här ut oss i förhållande till andra
              stater på vår teknologiska nivå.
            </seg>
            <seg n="d044760b">
              I många länder i Europa, bland annan i våra grannländer Norge
              och Finland, har man inte denna syn. Där finns en försvarsindustriell
              strategi men inte i Sverige, där vi nu ska förlita oss på att
              marknaden med automatik löser våra problem.
            </seg>
            <seg n="46b612b4">
              Blickar vi ut över Europa kan vi med enkelhet konstatera att
              verkligheten inte stämmer överens med vad som är den svenska idealbilden.
              Den så kallade marknaden är grundmurat politisk. Det är i realiteten
              regeringar som styr handeln med försvarsmateriel och handlar med
              varandra inom och utom Europa.
            </seg>
            <seg n="94ed1f54">
              På många håll är handeln med försvarsmateriel till och med en
              erkänd del av säkerhets-, försvars-, utrikes- och näringspolitiken.
              Ofta finns betydande offentliga ägarintressen i försvarsindustrin.
              De länder som har dels ett försvarsindustriellt arv, dels en stark
              försvarsindustri vill inte tillåta att dessa värden förskingras.
            </seg>
            <seg n="81eb0fbc">
              Det har i sin tur lett till att det finns undantag i EU:s lagstiftningar
              och regelverk när det gäller försvarsmateriel. Det gäller sådant
              som är att beteckna som väsentliga nationella säkerhetsintressen
              samt viss känslig utrustning. Det finns också undantagsregler
              i försvarsupphandlingsdirektivet när det gäller projekt som innefattar
              forsknings- och utvecklingssamarbete med andra stater eller samarbete
              enligt internationella avtal med ett eller flera länder utanför
              Europa.
            </seg>
            <seg n="35c25973">
              Dessa regelverk har i Sverige hittills inte värderats på samma
              sätt som i andra länder. Genom att inte definiera de nationella
              säkerhetsintressena försvagar vi dels svensk försvarsindustris
              positioner, dels övergripande strategiska säkerhetsintressen.
            </seg>
            <seg n="916c11d8">
              Från socialdemokratiskt håll har vi därför entydigt krävt att
              de nationella säkerhetsintressena ska definieras. Därefter har
              vi krävt att branschprogram ska upprättas. I betänkandet är det
              första kravet tillgodosett, vilket vi anser vara en politisk framgång,
              även om detta borde vara gjort för länge sedan. Dessutom är det
              så att det jobbet måste göras och de nationella säkerhetsintressenas
              definition redovisas.
            </seg>
            <seg n="8185d4a6">
              På den andra punkten är överenskommelsen att ett långsiktigt
              utvecklingsarbete ska inledas när säkerhetsintressena väl är fastställda.
              Detta utvecklingsarbete måste då utgå från vad man har kommit
              fram till och har definierat som nationella säkerhetsintressen.
              Då måste statsmakten och försvarsindustrin arbeta tillsammans
              med detta, i syfte att tillgodose vårt behov av strategisk försvarsmateriel
              på de områden som kommer att pekas ut.
            </seg>
            <seg n="08925756">
              Utan att vilja föregripa detta arbete kan jag säga att det kan
              handla om viktiga system inom flygvapnet, exempelvis inom Gripensystemet,
              undervattensteknologi, telekrigföring, sensorer, krypto, stridsledning,
              teknologi för defensiva missiler och andra för nationen unika
              system.
            </seg>
            <seg n="7fbeafb8">
              Det är viktigt att statsmakten här skaffar sig en agenda, men
              också att vi har ett realistiskt synsätt när det gäller hur marknaden
              för försvarsmateriel fungerar och utvecklas. Med en tydlig politiskt
              förankrad definition av de nationella säkerhetsintressena har
              man möjlighet att undanta de utpekade teknologiområdena från EU:s
              upphandlingsregler. Det är den suveräna statens rätt att göra
              det på detta politikområde. Det är oerhört viktigt att Sverige
              också agerar i den riktningen.
            </seg>
            <seg n="5be16785">
              När riksdagen har fattat beslut om detta betänkande förutsätter
              jag att dessa frågor prioriteras i Regeringskansliet och att regeringen
              och Försvarsmakten till försvarsutskottet kontinuerligt rapporterar
              hur arbetet fortskrider. Sju partier står bakom uppgörelsen, och
              det om något förpliktar till att resultat levereras.
            </seg>
            <seg n="175a38fc">
              Att ha en tydlig relation mellan staten och försvarsindustrin
              är mycket viktigt. Ytterst handlar det om vilken kraft som ska
              finnas i denna industrigren i framtiden. Men det handlar också
              om trovärdigheten i att Sverige som partner i framtida samarbeten
              ska ha något att erbjuda. Utan utvecklingsarbete sjunker kompetensen
              successivt, och intresset för svensk försvarsindustri som partner
              falnar. Såväl investeringar som arbetstillfällen går då förlorade.
            </seg>
            <seg n="bfa08605">
              I Europa dominerar de fyra fem största länderna marknaden för
              försvarsmateriel. De levererar till de övriga 2223 länderna, som
              utgör kunder. Sverige har än så länge en mellanställning där vi
              lyckas upprätthålla en position, tekniskt och utvecklingsmässigt,
              som bygger på tidigare samverkan mellan näring och stat. Men frånvaron
              av gemensam försvarsindustriell strategi utgör i dag ett problem.
            </seg>
            <seg n="8fef65bd">
              Detta blir inte minst tydligt då vi kan se att de mest betydelsefulla
              länderna inom Europa bildar egna grupperingar där de kan styra
              utvecklingen. Inom dessa grupper sysslar man med hela kedjan från
              identifiering av militär förmåga till forskning och utveckling,
              materielanskaffning och samverkan i konkreta fältoperationer.
              Frankrike och Storbritannien som dominerar marknaden med upp till
              två tredjedelar av utvecklingskraften på försvarsområdet i Europa
              står som modell för ett traktat från 2010. Tyskland, Frankrike,
              Polen, Italien och Spanien siktar i det så kallade Weimarinitiativet
              från 2011 på att kunna inta en särställning i Lissabonfördraget
              som kallas permanent strukturerat samarbete artikel 42 och 46.
              Ambitionen är bland annat att mellan sig bygga en fungerande och
              avgörande försvarsindustriell bas. På det här sättet drar man
              sig undan från den så kallade öppna inre marknaden inom EU, trots
              att man enligt de avtal man har ingått borde gå före och visa
              att man menar allvar med en harmoniserad och tillgänglig marknad
              för försvarsmateriel.
            </seg>
            <seg n="88d992b5">
              Frågan är då: Var finns Sverige i det här sammanhanget? Vilka
              konsekvenser får denna utveckling för den svenska försvarsindustrin?
            </seg>
            <seg n="5f7737b7">
              I dag omfattar den svenska försvarsindustrin ca 30 000 anställda.
              Med alla företag som är kopplade som leverantörer och underleverantörer
              till försvarsindustrin handlar det sammanlagt om ca 100 000 personers
              arbete och utkomst. Svensk försvarsindustri har präglats av hög
              kvalitet, och flera av de teknologier som utvecklats har så småningom
              också kommit till nytta i olika typer av civil produktion.
            </seg>
            <seg n="931b5900">
              Ytterst är det politiska förutsättningar som styr utvecklingen
              av denna bransch. Det som nu sker i Europa i form av samarbeten
              har till syfte att med några få stora länder som leverantörer
              konsolidera marknaderna och med insikt om de höga investeringskostnaderna,
              det långsiktigt tekniskt krävande utvecklingsarbetet och de stora
              resursbehoven till forskning och utveckling successivt driva fram
              en koncentration och en strukturomvandling. Det innebär nedläggningar,
              allt snävare kompetenskluster, fler monopolaktörer och därmed
              starka beroenden för dem som ställs utanför.
            </seg>
            <seg n="05b5474c">
              Om svensk försvarsindustri ska ha en framtid krävs det att vi
              visar en försvarsindustriell avsiktsförklaring. Vi måste tydliggöra
              för omvärlden vad som är våra huvudinriktningar och prioriteringar.
              Annars kommer vi på sikt inte att ha tillräcklig kunskap och kompetens
              att erbjuda i olika samarbeten. Vi blir inte intressanta som samarbetspartner.
              Vi blir hänvisade till att köpa från hyllan, som dessutom kanske
              inte har de valmöjligheter vi skulle önska. Vi kanske blir hänvisade
              till en andra klassens produktmarknad och får ta det som andra
              tycker är lämpligt. Samtidigt riskerar en bransch som har säkerhetspolitisk
              betydelse, betyder mycket när det gäller investeringar och arbetstillfällen,
              har tydliga spin-off-effekter och bidrar till teknikspridning
              att successivt erodera.
            </seg>
            <seg n="bfeab55e">
              Naturligtvis följer andra nationer och försvarsföretag både i
              Europa och i vår omvärld nogsamt utvecklingen vid Kockums och
              ubåtstillverkningen i Karlskrona, och hur vi i Sverige avser att
              handskas med den vidare utvecklingen av JAS-projektet är också
              viktigt i sammanhanget. Självfallet finns det andra som är beredda
              att ta över både produktion och marknader om vi från svensk sida
              av en eller annan orsak faller bort. En sådan utveckling spelar
              naturligtvis de intressen i Europa som aktivt strävar efter en
              leverantörskoncentration i händerna. Naturligtvis är det viktigt
              att Sverige som militärt alliansfritt land upprätthåller en försvarsindustriell
              kompetens.
            </seg>
            <seg n="4bed4440">
              Mot bakgrund av att betänkandet FöU3 som sju partier nu står
              bakom innehåller en tydlig markering av vikten av att säkerställa
              de nationella säkerhetsintressena och att ett långsiktigt utvecklingsarbete
              därefter ska inledas yrkar jag bifall till förslaget i betänkandet.
              Betänkandet är inte så långtgående som vi socialdemokrater skulle
              önska men får betraktas som ett steg i rätt riktning. Det är nu
              förpliktande för regeringen att visa resultat på dessa områden
              och att riksdagens försvarsutskott får kontinuerlig återrapportering.
            </seg>
            <seg n="b73d86a5">
              Eftersom betänkandet med några meningar berör krigsmaterielexporten
              och med anledning av den senaste tidens diskussion som bland annat
              gäller Saudiarabien vill jag säga följande. Från socialdemokratiskt
              håll ser vi brister i den nuvarande krigsmaterielexportlagstiftningen.
              Tidigare S-regeringar påbörjade ett arbete med en ny lagstiftning,
              och vi anser att det fortfarande är mycket angeläget att regeringen
              kommer till riksdagen med ett lagförslag som är i fas med utvecklingen
              på det här området och i enlighet med politiken för global utveckling.
            </seg>
            <seg n="f351f9c0">
              Vi har pekat på behovet av mer restriktiva skrivningar i regelverket
              när det gäller export till icke-demokratier. Vi vill förbättra,
              modernisera och stärka lagstiftningen. Vi välkomnar därför att
              riksdagen gjort ett tillkännagivande om att regeringen ska inkomma
              med förslag till ny krigsmaterielexportlagstiftning i syfte att
              skärpa exportkontrollen gentemot icke-demokratiska stater. Jag
              noterar att detta är omnämnt i betänkandet, och jag noterar också
              att regeringen har sagt att man ska återkomma med detta. Jag skulle
              dock vilja uppmana till lite bättre fart i den frågan. Det visar
              väl om inte annat den senaste tidens händelseutveckling.
            </seg>
          </u>
          <note type="speaker" n="074f4253">
            Anf. 7 CECILIA WIDEGREN (M):
          </note>
          <u who="cecilia_widegren_65e43a_w" xml:id="i-72b75b57489548b6-0" n="3c4f724e">
            <seg n="b1ca2998">
              Herr talman! Riksdagen behandlar i dag regeringens skrivelse
              om internationella materielsamarbeten som Riksrevisionen har granskat.
              Relativt ofta förekommer det förseningar och fördyringar. Det
              är oacceptabelt, och det konstaterar nu både regeringen och riksdagen.
              Det är inte minst för att det påverkar skattebetalarna ytterst
              negativt, men det får också förmågemässiga konsekvenser för försvaret.
            </seg>
            <seg n="2313c502">
              Försvarets behov av operativ förmåga ska styra vilken materiel
              som anskaffas. Nya krav ska ställas på vad försvaret ska kunna.
              Det handlar inte minst om dagens säkerhetspolitiska omvärldsbild,
              breddade hotbilder och utvecklingen i Sverige och Europa. Effektivare
              användning av våra skattemedel för att uppnå bästa möjliga resultat
              på försvarsförmågeområdet är helt avgörande.
            </seg>
            <seg n="6f845e27">
              Försvarets användbarhet, tillgänglighet och flexibilitet är här
              och nu. Det ställer krav på en mer kostnadseffektiv materielförsörjning.
            </seg>
            <seg n="4f93cece">
              Herr talman! Det är därför glädjande att sju partier brett har
              kommit överens om en effektiv materielförsörjning. Allianspartierna
              har tillsammans med Socialdemokraterna, Miljöpartiet och Vänsterpartiet
              ingått en överenskommelse i försvarsutskottet om att avslå och
              säga nej till så kallade särskilda strategiska branschprogram
              för svensk försvarsindustri, som har framförts av Socialdemokraterna
              och Sverigedemokraterna.
            </seg>
            <seg n="52f1337a">
              I utskottets behandling av regeringens skrivelse pekar vi mycket
              på betydelsen av reducerade ledtider och ekonomiska bindningar
              för att kunna möta det snabbt uppkomna materielbehov som Försvarsmakten
              har. Vi accepterar därmed inte fortsatta förseningar eller fördyringar.
            </seg>
            <seg n="b48bd335">
              Herr talman! Sverige är tack vare stabila statsfinanser ett av
              få länder i Europa i dag som inte skär i försvarsutgifterna. Finland
              påbörjar nu en omfattande nedskärning av försvaret. Danmark har
              aviserat en nedskärning, liksom Lettland, Österrike, Nederländerna
              och Tyskland.
            </seg>
            <seg n="c3bf5e50">
              Som en effekt av finanskrisen ökar nu trycket på samarbete inom
              försvarsområdet för att nå större effekt för de skattepengar som
              vi satsar på försvaret. Sverige har därför tillsammans med Tyskland
              tagit initiativ inom EU-kretsen för att medlemsländerna tillsammans
              ska definiera de försvarsförmågor och den materiel som man kan
              samverka kring inom Europa för att bevara och utveckla. Man har
              därmed också konstaterat hur viktigt det är att de nationella
              säkerhetsintressena inom detta värnas det gäller alltså det man
              inte ska samarbeta kring. Detta görs då för att möta både den
              säkerhetspolitiska och den ekonomiska utvecklingen.
            </seg>
            <seg n="e294c238">
              Genom pågående arbete tydliggörs potentiella samarbetsområden.
              Exempel på detta är hur vi gör i Norden. Sverige har sparat ungefär
              400 miljoner kronor för skattebetalarna på att utveckla det nya
              och svensktillverkade artillerisystemet Archer tillsammans med
              Norge.
            </seg>
            <seg n="8c3d1ba5">
              Utvecklingen ligger i linje med de principer för försörjning
              av materiel som försvaret och den gamla socialdemokratiska regeringen
              föreslog riksdagen och som riksdagen också fattade beslut om.
              Göran Perssons regering skrev:
            </seg>
            <seg n="e8dac171">
              En viktig och bärande idé med den vidareutvecklade strategin
              är att i dess tidiga faser först utröna möjligheterna till att
              tillgodose Försvarsmaktens behov utan att initiera nya utvecklingssatsningar.
              Genom en systematisk genomgång av möjligheterna att utnyttja befintlig
              materiel och genom att behovet tillgodoses av de produkter och
              tjänster som den internationella marknaden erbjuder bör fördyringar
              kunna undvikas.
            </seg>
            <seg n="94267a06">
              Detta har alliansregeringen haft för avsikt att utveckla, så
              att det vid nyanskaffning i första hand köps färdigutvecklad materiel
              och att man annars ska utveckla materiel tillsammans med andra
              länder för att uppnå en effektiv materielförsörjning.
            </seg>
            <seg n="58f768b0">
              Herr talman! Den breda överenskommelsen handlar, förutom om att
              säga nej till så kallade särskilda strategiska branschprogram
              för försvarsindustrin, om att betona vikten av att Sverige omgående
              definierar de viktiga nationella säkerhetsintressen som bygger
              på dagens men framför allt morgondagens breddade hotbilder.
            </seg>
            <seg n="6a3e0299">
              Herr talman! Hoten mot säkerheten, som Sverige liksom övriga
              länder i vår omvärld ställs inför, är otroligt komplexa. Det sträcker
              sig från hot som är tydliga med en försvarspolitisk karaktär till
              hot och händelser som främst handlar om samhällets krisberedskap.
            </seg>
            <seg n="936a47c5">
              Samverkan mellan myndigheter, civila och militära och nationellt
              och internationellt, är en förutsättning för att man ska kunna
              fortsätta att förebygga, förhindra och hantera dessa hot.
            </seg>
            <seg n="ac28a797">
              Herr talman! Ett arbete pågår inom Försvarsmakten. De som dagligen
              jobbar med detta ska kunna jobba fram hur de här riskerna och
              hoten kommer att påverka oss i framtiden. De säkerhetspolitiska
              bedömningarna ligger nu som grund för utvecklandet av försvarets
              förmågor och därmed också våra materiella behov.
            </seg>
            <seg n="bed76834">
              Överenskommelsen säger också att vi med de nationella säkerhetsintressena
              som grund ska inleda ett utvecklingsarbete. Exempel på detta gäller
              de viktiga och känsliga delarna inom det svenska stridsflygssystemet.
              I övrigt tycker jag att det är förmätet att föregå det arbete
              som de som dagligen jobbar med detta ska komma fram till.
            </seg>
            <seg n="04cd6551">
              Det är Försvarsmaktens behov som ska vara styrande för vilken
              materiel vi anskaffar framöver. Med ett försvar med höga krav
              på tillgänglighet och användbarhet ökar betydelsen av att materiel
              levereras i tid och håller de ekonomiska ramar som också är satta.
            </seg>
            <seg n="9dae9147">
              När det gäller förband som verkar i konfliktområden, som Afghanistan
              eller utanför Östafrikas kust, får leveransförseningar direkta
              effekter på förbandens möjlighet att lösa sina uppgifter och ytterst
              också soldaternas säkerhet. En effektiv och konkurrenskraftig
              försvarsindustri i Sverige kommer fortsatt att vara en mycket
              viktig del i försörjningen av materiel till Försvarsmakten.
            </seg>
            <seg n="5520c938">
              Ett antal bredare politiska överenskommelser har träffats inom
              försvarsutskottet. Försvars- och säkerhetspolitiken kräver detta
              inför framtiden.
            </seg>
          </u>
          <note n="256b82f1">
            Jag avslutar med att yrka bifall till förslaget i betänkandet,
            herr talman.
          </note>
          <note n="8df26eff">
            I detta anförande instämde Anders Hansson och Abdirizak Waberi
            (båda M).
          </note>
          <note type="speaker" n="ae6bc4fb">
            Anf. 8 PETER HULTQVIST (S) replik:
          </note>
          <u who="peter_hultqvist_2174e8_w" xml:id="i-395741703db863fe-1" n="23413aa4">
            <seg n="a76e718a">
              Herr talman! Det är inte bara här och nu. Det är också vad som
              är om 10, 20, 30, 40 år. Materielsystem har en oerhört lång livscykel.
              Det kräver därför en oerhört lång planering. Det kräver därför
              resurser, och det kräver strategi och planering.
            </seg>
            <seg n="eab825c8">
              Så ser det ut. Så är verkligheten. Det är därför bra att regeringen
              eller regeringssidan nu förhoppningsvis äntligen sätter kraft
              i jobbet med att ta fram nationella säkerhetsintressen.
            </seg>
            <seg n="00af5f80">
              Men vad är det som är kontroversiellt med de så kallade branschprogrammen?
              Vi är nu överens om utvecklingsprogram på de här specificerade
              områdena, som så småningom kommer fram. Jag tycker inte att det
              är förmätet att tala om de sakerna. Vågar vi som politiker aldrig
              driva några frågor, utan underordnar oss på olika sätt någon sorts
              marknadsdogmer eller synpunkter som någon annan har bestämt, fullgör
              vi inte vårt uppdrag på ett bra sätt.
            </seg>
            <seg n="9fb69767">
              De här utvecklingsplanerna blir ju grundstrukturer för det som
              man kan kalla för branschprogram. Den här retoriken kring att
              vi i dag säger nej till branschprogrammen kan jag alltså inte
              hålla med om. Jag ser att vi har börjat vägen mot branschprogram
              så småningom, och jag ser att det successivt har kommit in lite
              mer av realism i alliansrepresentanternas bedömningar. Men det
              har varit en hård diskussion för att komma dithän. Det började
              förra våren när vi skulle ta ett yttrande till riksdagen som vi
              också var överens om.
            </seg>
            <seg n="019875eb">
              Vi har förlorat oerhört mycket tid. Ni skulle ha gjort det här
              jobbet för länge sedan, precis som andra länder har gjort. Men
              det har ni inte gjort. Jag frågar mig varför det här inte har
              blivit av. Kan vi nu lita på att det blir resultat och att saker
              händer?
            </seg>
          </u>
          <note type="speaker" n="cb15950f">
            Anf. 9 CECILIA WIDEGREN (M) replik:
          </note>
          <u who="cecilia_widegren_65e43a_w" xml:id="i-72b75b57489548b6-1" n="3c4f724e">
            <seg n="75640c8e">
              Herr talman! Den försvars- och säkerhetspolitiska utvecklingen
              kräver en ständig bedömning av läget här och nu men självklart
              också långsiktigt. Vikten av detta för att bygga försvarets förmågor
              är helt avgörande.
            </seg>
            <seg n="ffc7b549">
              Vi var tydliga med att just de breddade hotbilderna ska ligga
              till grund för vad försvarets förmågor ska vara och inte minst
              vad materielbehovet ska vara, som bygger just detta.
            </seg>
            <seg n="e24acf59">
              Att föregripa detta eller att tycka att det är näringspolitiska
              frågor som ska vara avgörande för hur vi klarar säkerhetspolitiska
              hot i framtiden är att vända helt på kuttingen och inte ge säkerhetspolitiken
              den fulla rätt som den behöver fullt ut, tycker jag. Därför är
              jag otroligt glad över den överenskommelse som är gjord, där vi
              ser vikten av den här effektiva materielförsörjningen, som är
              långsiktig.
            </seg>
            <seg n="adb18255">
              Jag hittar heller ingenting i de propositioner och skrivelser
              som den förra socialdemokratiska regeringen levererade till riksdagen,
              eller i beslut, som handlar om att vi skulle ha någon form av
              näringspolitisk inriktning i den här delen av den försvars- och
              säkerhetspolitiska bedömningen.
            </seg>
            <seg n="b89a04df">
              De nationella säkerhetsintressena är, precis som Peter Hultqvist
              säger, helt avgörande för framtiden. Det är därför glädjande att
              Sverige tillsammans med Tyskland har tagit initiativ när det gäller
              på vilka sätt vi ska samarbeta mer inom Europa. Vi utgår från
              de nordiska samarbetena och kan därmed också konstatera vad det
              är vi inte ska samarbeta kring, de nationella säkerhetsintressena.
            </seg>
            <seg n="c693ed94">
              Det här arbetet pågår. Självklart ska Försvarsmakten, när de
              har arbetat fram detta, komma och rapportera. Men det är viktigt
              att de som jobbar med detta dagligen också får den här möjligheten.
            </seg>
          </u>
          <note type="speaker" n="80ce9a43">
            Anf. 10 PETER HULTQVIST (S) replik:
          </note>
          <u who="peter_hultqvist_2174e8_w" xml:id="i-395741703db863fe-2" n="23413aa4">
            <seg n="a92c634d">
              Herr talman! I andra länder har man löst det här med nationella
              säkerhetsintressen för länge sedan. Tyskland är ett sådant land.
            </seg>
            <seg n="489bb1fb">
              Om vi får vara med i det här och kan påverka långsiktigt avgörs
              egentligen av vad vi gör för sorts ordentligt grundarbete när
              det gäller det här, om vi vågar oss på att definiera det här i
              någon bredd.
            </seg>
            <seg n="040c4452">
              Vi har, tycker jag, intagit en oerhört marknadsliberal position
              där vi har hamnat sist, i stort sett, av dem som agerar. Vi har
              väntat och väntat, och nu har ni pressats till en situation där
              ni äntligen har gått med på att vi ska göra någonting åt de här
              nationella säkerhetsintressena. Sedan har ni gått med på att vi
              ska göra de här utvecklingsprogrammen, som jag ser som en början
              på en struktur där vi går mot branschprogram som är nödvändiga.
            </seg>
            <seg n="c6e757f9">
              Men ska Sverige hävda sig bland annat när det gäller det som
              Cecilia Widegren pratar om som inte har lett till särskilt mycket
              än, då krävs det ett betydligt starkare engagemang, en större
              uppryckning och en djupare insikt om den svenska försvarsindustrin,
              de långa utvecklingstiderna och att vi orkar fram med den här
              typen av definitioner.
            </seg>
            <seg n="ca666e69">
              Därför är det inte förmätet att föra den här typen av debatter,
              och det jag skulle vilja veta nu är: När bedömer Cecilia Widegren
              att vi kan börja se resultat i den här frågan? När kan vi börja
              få se rapporteringar till utskottet av det här? När bedömer regeringen
              att vi ska kunna börja sammanfatta någonting och när vi ska kunna
              börja förankra något som skulle kunna presenteras som nationella
              säkerhetsintressen?
            </seg>
            <seg n="408533da">
              År efter år har nämligen gått, och ingenting har hänt. Därför
              får Cecilia Widegren ursäkta att jag är lite misstänksam mot just
              förmågan att sätta riktig eld och fart i detta oerhört viktiga
              arbete som andra har gjort för länge sedan, men där vi ligger
              i sista löpet.
            </seg>
          </u>
          <note type="speaker" n="2c9fe052">
            Anf. 11 CECILIA WIDEGREN (M) replik:
          </note>
          <u who="cecilia_widegren_65e43a_w" xml:id="i-72b75b57489548b6-2" n="3c4f724e">
            <seg n="a1f30a98">
              Herr talman! Jag funderade först på om vi stod och diskuterade
              de akuta nedläggningarna på Astra Zeneca i Södertälje och att
              vi behöver strategiska branschprogram eller om vi diskuterade
              svensk fordonsindustri som är otroligt utsatt. Men så kom jag
              fram till att det gör vi inte, utan det vi i dag diskuterar har
              den ganska välmående svenska försvarsindustrin som utgångspunkt.
            </seg>
            <seg n="9bd73bdf">
              Peter Hultqvist lyfter fram att alla andra gör på ett annat sätt
              och varför gör inte vi så. Men här har jag ett beslut från försvarsministern
              i Storbritannien. Detta beslut togs i februari i år och rör en
              materielförsörjningsstrategi som precis följer den utveckling
              som Sverige och den socialdemokratiska regeringen lade fast 2005.
              Det är väl bra att Storbritannien nu gör som Socialdemokraterna
              sade redan 2005, men det är alltså inte så att vår omvärld gör
              på något annat sätt.
            </seg>
            <seg n="052a3929">
              Här har nu Sverige tagit initiativ till att diskutera samarbeten
              ute i Europa där vi ska samverka kring för att bli effektivare.
              Då ska vi också se till att diskutera de nationella säkerhetsintressena.
              Vi är överens om att det är viktigt. Men näringspolitiken får
              lov att diskuteras i ett annat utskott och i ett annat ärende
              där de kanske, som jag nämnde förut, har lite mer akuta frågor
              än just svensk försvarsindustri.
            </seg>
            <seg n="7b0f346a">
              Frågan om när, som jag tycker är den viktigaste frågan, ska landa
              hos dem som jobbar med det här dagligdags, det vill säga Försvarsmakten.
              I dag har vi haft möjlighet att lyssna till dem ungefär under
              två timmar när det talade om sin verksamhet. De kommer att återkomma
              och rapportera om andra typer av verksamheter. Låt därför dem
              som varje dag gör jobbet få göra sitt jobb så kommer vi politiker
              också att känna att vi diskuterar utifrån ett bra underlag!
            </seg>
          </u>
          <note type="speaker" n="dff5aedf">
            Anf. 12 VALTER MUTT (MP):
          </note>
          <u who="valter_mutt_066e9c_w" xml:id="i-c42f97f62b7258d8-0" n="961b8d17">
            <seg n="2b106771">
              Herr talman! En blytung utgift i Sveriges försvarsbudget utgörs
              av materielkostnader. Materielbudgeten utgör drygt 30 procent
              av den svenska försvarsbudgeten, vilket är mer än i något annat
              EU-land och kan jämföras med EU-snittet på 19 procent. Detta antyder
              en betydande rationaliseringspotential i den svenska materiel-
              och logistikförsörjningen. Risken för skenande materielkostnader
              utgör i själva verket ett reellt hot mot Försvarsmaktens verksamhet.
            </seg>
            <seg n="1cc9a0c6">
              Uppgradering av befintlig materiel bör, om det är kostnadseffektivt,
              väljas före nyanskaffning. När nyanskaffning visar sig nödvändig
              bör i första hand färdigutvecklad, på marknaden befintlig och
              beprövad, materiel anskaffas. Slutligen bör samutveckling, då
              det är kostnadseffektivt, väljas före egenutveckling.
            </seg>
            <seg n="ff049858">
              Det är viktigt att såväl ledtider som ekonomiska bindningar i
              materielförsörjningen reduceras. Försvarets materielförsörjning
              måste bedömas utifrån insatsorganisationens behov och inte, som
              alltför ofta i dag, utifrån industri- och sysselsättningspolitiska
              utgångspunkter.
            </seg>
            <seg n="8af24521">
              För att öka transparensen i materielförsörjningen och förbättra
              riksdagens möjlighet till kontroll och inflytande bör en utvecklad
              modell av den tidigare objektsramsredovisningen återinföras. Redovisningen
              bör utgöras av en strukturerad metod för uppföljning och utvärdering,
              och det är väsentligt att totalkostnaden för respektive materielprojekt
              framgår av redovisningen.
            </seg>
            <seg n="b19467dd">
              Herr talman! Miljöpartiet vill understryka betydelsen av en breddad
              hotbild. Riksdagen har slagit fast att målen för vår säkerhet
              ska vara att värna befolkningens liv och hälsa, att värna samhällets
              funktionalitet och att värna vår förmåga att upprätthålla grundläggande
              värden som demokrati, rättssäkerhet och mänskliga fri- och rättigheter.
            </seg>
            <seg n="d60da50e">
              Det som hotar något av dessa mål utgör säkerhetshot. Av detta
              följer därför logiskt att vår säkerhet i dag även hotas av sådant
              som miljöförstöring och klimatförändringar liksom att exempelvis
              säkerhetshot i cyberrymden måste beaktas. Givetvis kommer denna
              breddade hotbild att få konsekvenser även för försvarets framtida
              materielförsörjning.
            </seg>
          </u>
          <note n="d4bcf76d">
            Jag yrkar bifall till förslaget i betänkandet.
          </note>
          <note type="speaker" n="93709615">
            Anf. 13 ALLAN WIDMAN (FP):
          </note>
          <u who="allan_widman_deb34f_w" xml:id="i-fcfc368c52ae1038-0" n="823dd594">
            <seg n="40dd1f4a">
              Herr talman! Jag måste säga att det är väldigt välgörande att
              lyssna till Cecilia Widegren. Vi kan aldrig nog ofta understryka
              att materiel inte utgör något självändamål i försvarspolitiken.
              Det är enbart när materielen på ett kostnadseffektivt sätt genererar
              en relevant förmåga för det svenska försvaret, oavsett om det
              verkar internationellt eller nationellt, som materielen får sin
              betydelse.
            </seg>
            <seg n="2911540f">
              Jag har lyssnat mycket noga både till Peter Hultqvist och till
              Mikael Jansson. Jag noterar att Peter Hultqvist ej under sitt
              anförande, ej heller i sina repliker, använde just uttrycket förmåga.
              Däremot talade han länge och väl och varmt om materielen, om de
              näringspolitiska behoven, om sysselsättningstillfällen och om
              investeringar som riskerar att gå förlorade. Det är inte utan,
              herr talman, att jag kände en liten fläkt från 70-talets industripolitik
              i Peter Hultqvists anförande.
            </seg>
            <seg n="e6f7d64c">
              Det är inte bara det att den typen av ingångar i den här debatten
              motverkar vår ambition att åstadkomma kostnadseffektiva förmågor
              i det svenska försvaret. Det är inte inom det regelverk som finns
              i den europeiska unionen möjligt att anföra vare sig närings-
              eller arbetsmarknadspolitiska skäl för att göra det undantag som
              Peter Hultqvist så gärna eftersträvar.
            </seg>
            <seg n="850248c8">
              Mikael Jansson säger att vi missar massor av möjligheter för
              till Sverige lokaliserad försvarsindustri att utveckla materiel
              av olika slag. Jag finner det påståendet eller möjligen den farhågan
              något konstig. Inom vilka områden, Mikael Jansson, ägnar vi oss
              inte åt svensk utveckling? Är det fråga om Visbykorvetten? Är
              det fråga om ubåtar? Är det fråga om artilleripjäser? Är det fråga
              om stridsfordon? Är det fråga om stridsflygplan? På vilket område
              är svensk utvecklingsförmåga så akut hotad?
            </seg>
            <seg n="a51e71c7">
              Det har skett två stora förändringar de senaste åren när det
              gäller materielförsörjningen till försvaret. Den ena har skett
              på EU-nivå och handlar om att EU-kommissionen vill göra försvarsmaterielen
              till en del av en inre marknad. Det vill man naturligtvis mot
              bakgrund av de goda erfarenheter vi har av ekonomisk integration
              på alla andra industriella områden. En skärpt konkurrens har ökat
              välståndet och skapat fler arbetstillfällen i Europa.
            </seg>
            <seg n="5a60bac5">
              Det andra som har skett har skett på den svenska bottnen, och
              det handlar om en ny materielförsörjningsstrategi som just sätter
              förmågorna i främsta rummet. Den strategin handlar om att i första
              hand förbättra det man har, att i andra hand anskaffa beprövad
              och befintlig utrustning och först i tredje respektive fjärde
              hand utveckla tillsammans med andra eller helt av egen kraft.
            </seg>
            <seg n="b0147880">
              Det är viktigt att framhålla att denna materielförsörjningsstrategi
              som den kommit till uttryck i kommissionens ambitioner och i den
              svenska strategin gynnar Sverige, inte bara förmågemässigt utan
              faktiskt på det industriella planet. Sverige utmärks av två saker
              på det här området: Vi är en väldigt liten beställare som gynnas
              av en stärkt konkurrens. Men vi är samtidigt en mycket stor producent
              som behöver vidga våra marknadsmöjligheter.
            </seg>
            <seg n="2b53abf8">
              Det är det här strategiska tänkandet som naturligtvis har legat
              bakom när regeringen och riksdagsmajoriteten i all sin klokhet
              har lagt fast reglerna på området.
            </seg>
            <seg n="13454bd3">
              Peter Hultqvist har dock rätt i att många länder förmodligen
              på olika sätt kommer att försöka hitta vägar för att undanta det
              som möjligen kan drabba egen industri. Därför är det viktigt att
              de regler som nu skapas gemensamt inom EU får ett rättsligt stöd,
              att det finns möjlighet att via de rättsliga institutionerna i
              EU faktiskt kunna kräva att konkurrensen sker på lika villkor.
              Grunden för det här betänkandet är ju att Riksrevisionen har undersökt
              internationellt materielsamarbete. Och det finns problem med detta
              i många fall.
            </seg>
            <seg n="b4cdcff3">
              Herr talman! Jag har suttit några år i försvarsutskottet och
              tittat på väggen på motsatta sidan. Där hänger det en gigantisk
              gobeläng. När man tittar närmare på den här gobelängen ser man
              att den inte är vävd av en och samma väverska eller vävare. Beställningen
              har gått ut på flera händer. Var och en har gjort sin del och
              till slut har man sytt ihop resultatet.
            </seg>
            <seg n="07d31b24">
              Jag kan konstatera att när det gäller en del europeiska materielprojekt
              har resultatet blivit precis detsamma. Ett numera legendariskt
              exempel på detta är väl den alleuropeiska helikopter 14. En handfull
              länder har gjort var sin del som man sedan, med känt resultat,
              har försökt fusionera samman.
            </seg>
            <seg n="456afa6d">
              Herr talman! Det här betänkandet är som flera talare har varit
              inne på en kompromiss. Kompromisser ger utrymme för olika tolkningar
              ibland men framför allt för olika betoningar. Likväl känner sig
              Folkpartiet mycket bekvämt med detta förhållande. Jag yrkar bifall
              till förslaget i betänkandet.
            </seg>
          </u>
          <note type="speaker" n="072a3c95">
            Anf. 14 PETER HULTQVIST (S) replik:
          </note>
          <u who="peter_hultqvist_2174e8_w" xml:id="i-395741703db863fe-3" n="23413aa4">
            <seg n="4a12533f">
              Herr talman! Det fanns ett spår i Allan Widmans anförande. Först
              var det marknaden som skulle fungera och vara effektiv, driva
              ned priserna och så vidare. Sedan kom han in på att det kunde
              ligga någonting i min beskrivning av hur det egentligen fungerar.
              Men det berörde han inte så mycket. Det kanske är så tyngden i
              den här marknaden ser ut, att länder sluter sig samman, handlar
              med varandra, skapar beroenden i förhållande till andra länder
              och att det finns en aktiv agenda för att kringgå de här berömda
              regelverken som ni blåser upp till nästan evangeliska höjder.
            </seg>
            <seg n="5dcca9c4">
              Oavsett vad man tycker om de här upphandlingsreglerna är det
              nog så att vissa anstränger sig väldigt mycket för att komma runt
              dem. Det är de största. Andra, som vi, som av någon anledning
              tror oss kunna vara bäst i klassen, hamnar nästan i ett bakvatten
              av naivitet.
            </seg>
            <seg n="6147ecaf">
              Jag upprepar det jag sade till Cecilia, de nationella säkerhetsintressena
              i Sverige borde ha varit avklarade för länge sedan. Det är inte
              så enkelt som att säga att det här sköter personalen på Försvarsmakten.
              Ytterst måste det vara en politisk ambition att klara det här.
            </seg>
            <seg n="25b6f9dc">
              Nu har vi träffat en politisk uppgörelse, och det står i det
              här betänkandet att detta ska tas fram. Vi kommer från vår sida
              att följa frågan oerhört noggrant och kräva resultat. Blir det
              inte resultat kommer det naturligtvis att bli debatt och spektakel
              kring detta. Då kommer vi att vara mycket tydliga.
            </seg>
            <seg n="fd89595f">
              Sedan är det fråga om utvecklingsprogrammet, som inte kan handla
              om så mycket annat än att försvarsmaktstatförsvarsindustri på
              något vis går ihop och tittar på hur vi långsiktigt utvecklar
              materiel. Att utveckla den här typen av materiel är väldigt långsiktigt.
              Det går inte på annat sätt än att jobba på det viset om man ska
              vara realistisk och även konkurrenskraftig.
            </seg>
          </u>
          <note type="speaker" n="2b274ec6">
            Anf. 15 ALLAN WIDMAN (FP) replik:
          </note>
          <u who="allan_widman_deb34f_w" xml:id="i-fcfc368c52ae1038-1" n="823dd594">
            <seg n="9cb9365a">
              Herr talman! Jag vill ändå inledningsvis rätta Peter Hultqvist
              på en punkt. Det är inte så att Sverige är bäst i klassen. Som
              framhölls tidigare under debatten satsar Sverige en större andel
              av sin sammanlagda försvarsbudget än något annat land på just
              materielbudgeten. Det reflekterar att Sverige är oerhört tungt
              när det gäller egen nationell materielutveckling.
            </seg>
            <seg n="e259a879">
              Jag tror att jag var ganska noga med att under mitt anförande
              säga att åtminstone kommissionen hela tiden under den process
              som nu har pågått några år har haft ambitionen att ge ett rättsligt
              stöd till detta så att det inte ska bli så att de stora i EU väljer
              att tolka regelverket som de vill och att andra får hålla till
              godo med andra lösningar. Här finns naturligtvis i pipelinen att
              det ska vara konkurrens på lika villkor. Jag tror att jag betonade
              detta.
            </seg>
            <seg n="1ab71990">
              Samtidigt ska man säga att det naturligtvis i denna union ligger
              i små länders intresse att gå före och visa vägen när det gäller
              hur man borde bete sig. Det tycker jag, därför att vi faktiskt
              är de som har mest att tjäna på detta.
            </seg>
            <seg n="5178dc28">
              Jag följde under fyra års tid Leni Björklund och den dåvarande
              socialdemokratiska regeringens slit med de här frågorna. Emellanåt
              lät man en fanfar gå ut och sade att nu skulle man minsann få
              någon form av strategi på plats. Man ritade cirklar med export
              och import, egna förmågor och annat. Jag kan konstatera att det
              inte blev så mycket av det heller.
            </seg>
            <seg n="ab0e659f">
              Vad beträffar uppdraget till regeringen, herr talman, kan jag
              konstatera att långt innan diskussionerna i utskottet påbörjades
              blev vi varse att Försvarsmakten redan bedrev ett arbete av den
              här karaktären.
            </seg>
          </u>
          <note type="speaker" n="8f219541">
            Anf. 16 PETER HULTQVIST (S) replik:
          </note>
          <u who="peter_hultqvist_2174e8_w" xml:id="i-395741703db863fe-4" n="23413aa4">
            <seg n="3b6ba8c4">
              Herr talman! Det är väldigt intressant vad Widman är varse och
              inte är varse. Oavsett hur det är med den saken har resultatet
              varit väldigt svagt hittills. Jag har också upplevt ett aktivt
              motstånd när jag började diskussionen om nationella säkerhetsintressen,
              som så småningom blev den här uppgörelsen.
            </seg>
            <seg n="c51e51ff">
              Jag har också upplevt ett aktivt motstånd mot allt som kan tänkas
              vara samarbete mellan stat och försvarsindustri i de här sammanhangen.
              Nu är vi i alla fall överens om det utvecklingsarbete som ska
              följa när det gäller de nationella säkerhetsintressena.
            </seg>
            <seg n="2de91e58">
              När jag kollar upp vad som görs och inte görs inom Försvarsmakten
              tycker jag inte att det är samma tyngd och emfas i beskrivningen
              av vad som pågår som exempelvis Widman ger det här. Jag tror att
              det efter den uppgörelse som vi har träffat finns all anledning
              från allianssidan att ta ansvaret, eftersom ni besitter regeringsmakten,
              att se till att det här blir levererat och att utskottet också
              kontinuerligt får information om vad som pågår.
            </seg>
            <seg n="8caf0637">
              Nu när vi har träffat en uppgörelse i de här frågorna är det
              här faktiskt viktigt för oss. Den här uppgörelsen är för mig inte
              ett sätt att hjälpa er att komma ur ett tillkännagivande i riksdagen
              utan det är ett sätt att se till att det måste hända någonting.
              Det gäller alltså dels nationella säkerhetsintressen, dels utvecklingsprogrammen.
              Det här är djupt seriöst. Vi kommer nästa år att väcka motioner
              som hanterar de här frågorna. Då kommer försvarsindustriell strategi
              åter att vara med i sammanhanget.
            </seg>
            <seg n="58f72655">
              Det är långa cykler för att ta fram materiel, inte minst på flygsidan,
              som är det mest aktuella i dag. På ubåtssidan har vi också saker
              och ting som utvecklas. Det är långsiktighet och inte korta puckar
              det här handlar om. Det är långsiktiga samarbeten, forskning och
              utveckling. Det är en tyngd i det här. Det är väl där ungefär
              vi står. Då håller det inte med ett lite halvpassivt och nästan
              evangelistiskt förhållningssätt till EU:s upphandlingsregler.
            </seg>
          </u>
          <note type="speaker" n="050a2959">
            Anf. 17 ALLAN WIDMAN (FP) replik:
          </note>
          <u who="allan_widman_deb34f_w" xml:id="i-fcfc368c52ae1038-2" n="823dd594">
            <seg n="cfb08ab8">
              Herr talman! Jag kan fortfarande ändå spåra en tro och övertygelse
              hos Socialdemokraterna att man kan dirigera näringsliv och industri
              på ett sätt som är optimalt för deras framtida utveckling. Som
              liberal ställer jag mig starkt kritisk till möjligheten att göra
              detta. Därför känns det rent ut sagt omöjligt för mig att som
              politiker, som ska värna intresset av svensk försvarsförmåga,
              ställa mig upp och i ett branschprogram peka ut vilka industrier
              som ska överleva och vilka som inte ska överleva. Jag tycker inte
              att det bara borde vara främmande för politiker i allmänhet, det
              borde vara främmande för hela vår tid att göra ett sådant utpekande.
            </seg>
            <seg n="e419a487">
              Jag kan också konstatera att det ligger en väldig fara i att
              göra detta. De industrier som för länge sedan förlorade beställningar
              från det svenska försvaret tvingades ut på en internationell marknad,
              på en civil marknad. För dem har det gått väldigt bra. De har
              genomfört sin omställning. Ett bra exempel på detta är Volvo Air
              i Trollhättan. De har i dag 98 procent av sin omsättning på den
              civila sidan. Snart är de uppe i 100 procent, som vi alla känner
              till.
            </seg>
            <seg n="dfeebd59">
              Jag tror inte att man kan rädda industrier genom att stödja dem
              offentligt. De måste konkurrera sig till en framtid.
            </seg>
            <seg n="c0e250b9">
              Sedan tror jag också, herr talman, att det bör sägas att Sverige
              sedan lång tid tillbaka har bestämt att vi på två områden ska
              behålla vår långsiktiga strategiska utvecklingsförmåga. Detta
              har aldrig skrivits ned, men när man följer utvecklingen kan man
              ändå dra slutsatsen att detta gäller på området för ubåtsteknologi
              och i fråga om stridsflygplan.
            </seg>
          </u>
          <note type="speaker" n="3e951f04">
            Anf. 18 MIKAEL JANSSON (SD) replik:
          </note>
          <u who="mikael_jansson_a9d5f0_w" xml:id="i-03d4a482432230d5-2" n="0af371f9">
            <seg n="ecd49d63">
              Herr talman! Allan Widman frågar om jag inte är stolt över försvarsmaterielindustrin
              i Sverige i dag. Det är klart att jag är stolt över att vi tillverkar
              ubåtar, stridsflyg, korvetter och sensorer i världsklass. Men
              var tog det sin början? Det är inte dagens regerings politik som
              har skapat den situationen, utan det är tidigare politik. När
              vi lade mer pengar på försvaret, när vi tänkte i termer av självständighet
              och tryggad försvarsmaterielförsörjning, när Sveriges universitet
              var världsledande det var då, för länge sedan, som vi började
              ta fram försvarsmateriel. Det är en lång utveckling.
            </seg>
            <seg n="33b3dc41">
              Vår materiel är avancerad och billig. De industrier som producerar
              den har mycket spin-off-effekter. Det finns stora återkopplingar
              till samhällsekonomin när vi lägger beställningar i egen försvarsmateriel.
            </seg>
            <seg n="bdd4abda">
              Då frågar jag Allan: Är det inte din åsikt också att när vi investerar
              i egen materiel går mycket av pengarna tillbaka till samhällsekonomin?
            </seg>
          </u>
          <note type="speaker" n="8813b534">
            Anf. 19 ALLAN WIDMAN (FP) replik:
          </note>
          <u who="allan_widman_deb34f_w" xml:id="i-fcfc368c52ae1038-3" n="823dd594">
            <seg n="cd3f1172">
              Herr talman! Jag vill ändå börja med att konstatera att de skäl
              som Mikael Jansson och Sverigedemokraterna anför när de argumenterar
              för att Sverige ska göra undantag på ett antal områden inte är
              giltiga med avseende på EU:s regelverk.
            </seg>
            <seg n="6f929f6e">
              Man skriver i slutet av sin reservation: Vidare bör Sverige återta
              kravet på offset (motköp) i syfte att gynna svenska SME-företag.
              Svenska myndigheter bör tilldela underleverantörer en god andel
              av kontrakten.
            </seg>
            <seg n="ada53bff">
              De här synpunkterna är inte relevanta för undantaget. Undantaget
              gäller nationella säkerhetsintressen. Om man ska ha någon som
              helst framgång med detta får man argumentera utifrån relevanta
              utgångspunkter.
            </seg>
            <seg n="0b52f619">
              Det är viktigt att Sverige under det kalla kriget har haft en
              hög förmåga. Vi ska inte överdriva detta. Vi har duktiga svenska
              ingenjörer, men det finns duktiga ingenjörer också i många andra
              länder. Det ska vi väl ändå framhålla.
            </seg>
            <seg n="2c6d66c7">
              Skillnaden mellan då och nu är att vi inte längre kan beställa.
              Även om vi ville finns det inte en försvarsekonomi som tillåter
              långa beställningar. Stridsflygplanet Tunnan producerades i 600
              exemplar. När vi tog JAS Gripen-beslutet på 80-talet pratade vi
              först om 300, men det blev bara 200 exemplar. Nu talar överbefälhavaren
              om att det kan bli 60 eller 80 exemplar av nästa stridsflygplan.
            </seg>
            <seg n="5bd26514">
              Vi måste minnas att när man har så få exemplar i en produktionsserie
              kommer de allt högre utvecklingskostnaderna att göra styckepriserna
              mycket dyra, och det tär på svensk försvarsförmåga. Därför finns
              det inte längre, även om vi hade velat det, herr talman, någon
              ekonomisk rimlighet eller möjlighet att återskapa den situation
              som var för 30 eller 40 år sedan.
            </seg>
          </u>
          <note type="speaker" n="f2e33d06">
            Anf. 20 MIKAEL JANSSON (SD) replik:
          </note>
          <u who="mikael_jansson_a9d5f0_w" xml:id="i-03d4a482432230d5-3" n="0af371f9">
            <seg n="b2088d22">
              Herr talman! Angående just Gripen är de planen väldigt billiga
              internationellt sett, och vi har en export som vi kan se mycket
              positivt på. Jag kan inte dela Allan Widmans syn på Gripenprojektet
              samhällsekonomiskt. Jag tror att väldigt mycket pengar går tillbaka
              till vår samhällsekonomi.
            </seg>
            <seg n="77fd470f">
              Sedan förstår jag inte regeringen i alla försvarsdelar. Försvarsministern
              talar om att vi ska ha ett litet, tillgängligt försvar som man
              kan skicka ut globalt för att försvara Sverige. Men många alliansförsvarspolitiker
              talar om att Sverige ska kunna försvaras, att det är ett viktigt
              mål.
            </seg>
            <seg n="2e0b2f5e">
              Då måste jag fråga Allan: Måste vi inte ha fler militärdistrikt
              med förmåga över Sverige och kunna uppträda i brigadform? Måste
              vi inte ha fast militär personal på Gotland för att kunna säga
              med trovärdighet att vi har ett svenskt försvar?
            </seg>
          </u>
          <note type="speaker" n="cb9bbf73">
            Anf. 21 ALLAN WIDMAN (FP) replik:
          </note>
          <u who="allan_widman_deb34f_w" xml:id="i-fcfc368c52ae1038-4" n="823dd594">
            <seg n="9a948427">
              Herr talman! Jag är inte säker på att de frågor som Mikael Jansson
              ställer tillhör just den här debatten. Men han ställer dem naturligtvis
              i vetskap om att mitt parti anser att brigadförmågan är viktig,
              inte bara som ett sätt att möta en numerärt stor fiende utan också
              som ett sätt att få effekt av de system av system som våra högre
              arméförband utgör. Han vet naturligtvis också att Folkpartiet
              gör ansträngningar för att vi ska bryta den demilitarisering av
              Gotland som inträdde för ett antal år sedan, och det av rent geostrategiska
              skäl.
            </seg>
            <seg n="d949deb8">
              Jo, vi har exporterat stridsflygplan det är alldeles korrekt.
              Vi har exporterat ett antal sådana direkt från tillverkaren Saab
              till Sydafrika. Men i alla andra exportaffärer som har skett med
              JAS 39 Gripen har det varit så att Sveriges skattebetalare först
              har köpt dessa flygplan. När vi själva sedan kommit på att vi
              inte behöver så många flygplan har vi låtit bygga om dem, och
              sedan har de sålts, ofta till väldigt billiga priser, till Tjeckien,
              Ungern och Thailand.
            </seg>
            <seg n="6e74c46e">
              Visst finns det en exportpotential i JAS Gripen, och visst är
              den billig i drift. Men det vi ibland glömmer bort, herr talman,
              är att just när det gäller köp av stridsflygplan, bland de största
              investeringar som ett land kan involveras i, är det långt mycket
              mer än pris och prestanda som avgör vem som får möjligheten att
              leverera.
            </seg>
          </u>
          <note type="speaker" n="07884b82">
            Anf. 22 TORBJÖRN BJÖRLUND (V):
          </note>
          <u who="torbjorn_bjorlund_714314_w" xml:id="i-8bd17c75e7ef8396-0" n="cccf4d5f">
            <seg n="8901f848">
              Herr talman! Det betänkande om materielförsörjning som vi nu
              behandlar är ett rätt viktigt betänkande på många sätt. Tyvärr
              är det resultat som har kommit fram det minsta möjliga som vi
              i Vänsterpartiet tycker att man kan ställa upp på. Av olika orsaker
              har vi valt att gå in i det här och ta ett betänkande tillsammans
              i sju partier för att få fram något slags press på regeringen
              när det gäller en strategi för försvarets materielförsörjning.
            </seg>
            <seg n="bc2ae3de">
              Det har varit många turer kring det här och har varit besvärligt
              att få fram betänkandet. På vägen fram har det varit många diskussioner
              hit och dit. Även Mikael Jansson var inne på sena nätter och sådant.
              Det är inte så bra, men det här är det vi har.
            </seg>
            <seg n="2ed30af4">
              Jag tänker redogöra för vissa saker som vi har svårt att hantera.
              Det gäller just det sista i betänkandet, att vi uppmanar regeringen
              att komma med en strategi för vapenförsörjningen och vapenindustrin.
              Det är det som är kärnan för oss. Det är många saker i den strategin
              som vi tycker ska finnas med, och det ska jag presentera här.
            </seg>
            <seg n="43376fca">
              Det viktiga är i alla fall att det i betänkandet finns en uppmaning
              till regeringen att ta fram en långsiktig strategi för svensk
              försvarsindustri, då med hänsyn till svenska säkerhetsintressen
              och man kan ha olika syn på vad det är. Men det finns i alla fall
              med att det är det som ska göras.
            </seg>
            <seg n="fc454abc">
              Jag har svårt att se glidningen när det gäller branschprogram
              eller inte. Det är ingen näringspolitisk fråga, men någonstans
              finns det med när man ska ta fram en strategi. Jag tycker att
              det är någonting som vi ska ta hänsyn till.
            </seg>
            <seg n="8f8ab4e5">
              När man beskriver regeringens inriktning i det här handlar det
              om att på något sätt hitta en marknad för vapen och vapenindustrin.
              Jag menar att den marknaden inte alls finns på det sätt som man
              vill göra gällande, som att det är någonting man går ut och plockar,
              att konkurrensen är stenhård och att man ska komma fram till det
              billigaste och bästa. Så fungerar inte vapenmarknaden och materielmarknaden
              när det gäller försvaret. Varje land har utifrån EU:s direktiv
              rätt att ta hänsyn till sina säkerhetsintressen, och jag menar
              att man gör det. Det innebär också att det blir på ett annat sätt.
              Det är inte alls samma konkurrens som när man går ut och köper
              en chokladbit, utan det är helt andra regler som gäller.
            </seg>
            <seg n="177d4e9d">
              Därför tycker vi att det är viktigt att ha den här strategin,
              i motsats till regeringen, att utifrån svenska säkerhetsintressen
              på ett helt annat sätt lägga upp en strategi för hur vi ska se
              till att vårt försvar får den materiel det behöver ha och utifrån
              det sedan lägger upp en strategi för inköp eller anskaffande av
              materiel till försvaret.
            </seg>
            <seg n="6cb445ca">
              Vi har i ett särskilt yttrande lagt in det som vi tycker är det
              viktigaste när det gäller förhållandena i den här frågan och varför
              vi tycker att man ska ta hänsyn till vissa saker.
            </seg>
            <seg n="a1f3e93e">
              Vi accepterar att den här inriktningen finns. Regeringen har
              beslutat om den 2009, och det ska vara på det sättet tills det
              blir en förändring, 2014. Allan Widman sitter här och ler. Jag
              tror att 2014, Allan, kommer det att bli en förändring.
            </seg>
            <seg n="881ddcb3">
              Det är viktigt att nå fram med strategin, därför att det finns
              många saker i den som vi tycker är viktiga. En sådan sak är alliansfriheten,
              att vi står oberoende från andra länder och inte har kopplingar
              till exempelvis Nato och EU. I strategin som regeringen lägger
              upp finns det uppenbara risker för att man hamnar i ett samarbete
              med Natoländer, ett samarbete där man mer eller mindre går in
              i ett Natosamarbete även på det här området.
            </seg>
            <seg n="adfccec4">
              Jag vet att vi ibland diskuterar Sveriges koppling till framför
              allt EU och EU:s militarisering men även Nato. Ibland får jag
              frågan, i alla fall från mina kamrater, inte när vi ska gå in
              i Nato utan när vi ska gå ur Nato. En del upplever att vi redan
              är med. Det påverkar det här också.
            </seg>
            <seg n="ca298189">
              Det finns all anledning att se till att vi har en strategi för
              svensk försvarsindustri som gör att vi har en mycket större egenförsörjning.
              Det kostar pengar, och vi är medvetna om det. Frågan är hur vi
              samarbetar kring forskning och utveckling och vilka länder vi
              samarbetar med för att få fram en relevant försörjning av materiel
              till svenskt försvar utan att det kostar för mycket.
            </seg>
            <seg n="bcdf0978">
              Vi är också väldigt skeptiska till vapenexporten. Det som i dag
              är en del av materielförsörjningsstrategin är att vi tillverkar
              och exporterar materiel, att svenska företag på det här området
              exporterar sina varor och också bidrar till det svenska försvaret.
            </seg>
            <seg n="30e7f49f">
              Det här är något som naturligtvis inte är okontroversiellt, inte
              minst med tanke på det som har hänt de senaste veckorna. Man kan
              jämföra retorik och praktik, skulle jag vilja påstå. Det här är
              inte något som är nytt, att bara den här regeringen är den som
              ska stå i skamvrån i det här sammanhanget, utan det har också
              varit olika skandaler tidigare.
            </seg>
            <seg n="0965a4c9">
              Vi har ändå en situation i dag med en om man ska kalla det för
              affär som behöver lysas upp när det gäller just vapenexporten.
              Vi har byggt upp vår vapen- och försvarsindustri under många år
              och blivit mer och mer beroende av vapenexporten för att kunna
              bidra till en bra materielförsörjning till vårt försvar. Vi tror
              att det är fel väg.
            </seg>
            <seg n="ed369629">
              Vi tror också att det finns andra saker som ska läggas in här.
              Jag ska avsluta med att påminna om att försvaret har uppgifter
              som berör till exempel civil samverkan. Det finns också anledning
              att lägga in i strategin hur vi ska se till att vi får en materielförsörjning
              även till den biten, så att vi har ett anpassat materiel i det
              svenska försvaret som kan användas på olika sätt, till exempel
              för krisberedskap. Det är en del av strategin som vi hoppas ska
              lyftas fram.
            </seg>
            <seg n="43887017">
              Jag yrkar bifall till förslaget i betänkandet. Och jag gör det
              inte med lätt hjärta, men det är ändå det som jag har kommit fram
              till.
            </seg>
            <seg n="f98c23a8">
              Jag uppmanar också allianspartierna och regeringen att verkligen
              komma fram med en strategi för materielförsörjningen inom kort.
              Vi kommer, precis som Peter Hultqvist sade, att hålla ögonen på
              det här så att det blir verklighet.
            </seg>
          </u>
          <note type="speaker" n="619236aa">
            Anf. 23 MIKAEL OSCARSSON (KD):
          </note>
          <u who="mikael_oscarsson_710f81_w" xml:id="i-7a5ab19be5979ed6-0" n="c6310eff">
            <seg n="54865851">
              Herr talman! Det vi i dag har att fatta beslut om är bland annat
              vissa frågor om Försvarsmaktens materielförsörjning.
            </seg>
            <seg n="73839650">
              Vi vet att när Försvarsmakten nu är en mer operativt inriktad
              insatsorganisation ställer det andra och kanske högre krav på
              materielförsörjningen. Behoven, förutom i vårt land även de i
              Afghanistan, Kosovo och nyligen också Somalia och Libyen, är med
              och styr anskaffningen av materiel.
            </seg>
            <seg n="e4fe1edc">
              Vi står dessutom i dag inför en mer komplex hotbild med alltifrån
              traditionella hot mot säkerheten till nya miljö-, säkerhets- och
              icke-territoriella hot. Även detta påverkar och gör det angeläget
              att snabbt kunna möta uppkomna behov. Därför är det viktigt, som
              Riksrevisionen säger, att ledtider minskas vad gäller materialförsörjningen.
            </seg>
            <seg n="06b37d54">
              Jag är övertygad om att de flesta som lyssnar på debatten i dag
              är medvetna om att försvarsindustrin har stor betydelse även för
              samhälls- och teknikutveckling som ligger långt ifrån Försvarsmaktens
              sysslor. Det finns otaliga exempel på försvarsmateriel som har
              gett positiv spinn off i civil verksamhet och civil industri.
              Därför kan också dagens fråga, som kan tyckas vara ganska smal,
              faktiskt vara av stort intresse för det stora flertalet, och då
              inte bara ur ett säkerhetspolitiskt perspektiv.
            </seg>
            <seg n="6912c013">
              Herr talman! En av Kristdemokraternas käpphästar i försvarspolitiken
              är att det krävs en större transparens när det gäller bland annat
              försvarets materielförsörjning. Detta är också vad granskningsrapporten
              Leverans på utsatt tid? från Riksrevisionen, som betänkandet redogör
              för, har kommit fram till.
            </seg>
            <seg n="0b7729ad">
              Riksdagen, som beslutar om Försvarsmaktens budget och utveckling,
              måste inför varje beslut ha ett fullgott underlag. Nu ser vi hur
              regeringen också agerar i enlighet med dessa tankar. Redovisningen
              till riksdagen börjar bli bättre, vilket betänkandet lyfter fram.
              Det är mycket positivt. Budgetpropositionen för innevarande år
              har fått en mer utförlig redovisning av den materiel som tillförts
              eller som planerar att tillföras insatsorganisationen.
            </seg>
            <seg n="4c126d42">
              I budgetpropositionen för innevarande år har regeringen inlett
              ett arbete med ökad spårbarhet från regeringens förslag via riksdagens
              beslut till Försvarsmaktens beställning och leverans till insatsorganisationen.
              Detta gör det även lättare att följa upp, granska och utvärdera
              en viktig del i den granskning som vi som riksdagsledamöter har
              att utföra.
            </seg>
            <seg n="ea96cb9b">
              Vi kristdemokrater tror att Sverige ska fortsätta i den här riktningen,
              vilket också är regeringens intentioner. Med en större transparens
              kring det som också kommer att beställas framöver, tror jag att
              tillverkningsindustrins utvecklingsarbete effektiviseras. Då kan
              också leveranstider hållas i högre grad.
            </seg>
            <seg n="66554187">
              Transparens blir också viktigt när materielköp alltmer ska ske
              genom köp från hyllan. Det är fortsatt viktigt för industrin att
              veta vad som ska inhandlas, så att de kan ha en beredskap för
              vad som kan behöva förbättras av redan befintliga produkter. När
              Försvarsmakten ska köpa nya bandvagnar bör det exempelvis inte
              ske genom att en helt ny bandvagn utvecklas, men man kan inte
              heller köpa exakt samma bandvagn som för 25 år sedan. Vissa förbättringar
              måste självklart ske. Detta spelar också en stor roll i frågan
              om de ekonomiska aspekterna. Allt kan inte köpas från hyllan,
              även om det bör vara prioriterat, vilket framgår av betänkandet.
            </seg>
            <seg n="c1209e33">
              Nu arbetar vi tillsammans i riksdag och regering för att förverkliga
              Riksrevisionens slutsats om hur bland annat regeringens materielredovisning
              bör förbättras. Regeringen har ställt sig bakom denna slutsats
              och börjat agera utifrån denna, och det är något som vi kristdemokrater
              välkomnar.
            </seg>
            <seg n="9fc0ddcb">
              Herr talman! En annan fråga som berörs i betänkandet, och som
              jag avslutningsvis vill beröra, är skärpningen av exportkontrollen
              i fråga om krigsmateriel till icke-demokratiska länder. Förutsättningarna
              för denna är just nu under beredning inom Regeringskansliet, och
              målet är att ha en utredning tillsatt under våren. Också detta
              är något som vi kristdemokrater välkomnar utifrån att vi tagit
              fajten för detta.
            </seg>
          </u>
          <note n="8b6c8785">
            Med detta yrkar jag bifall till utskottets förslag i dess helhet.
          </note>
          <note type="speaker" n="bdd3a69a">
            Anf. 24 PETER JEPPSSON (S):
          </note>
          <u who="peter_jeppsson_ad70d1_w" xml:id="i-6bfbed55b617bb8c-0" n="ec8341b2">
            <seg n="9bd58d4b">
              Herr talman! Betänkandet som vi diskuterar i dag, FöU3 Vissa
              frågor om försvarsmaktens försörjning , är oerhört viktigt för
              våra nationella säkerhetsintressen.
            </seg>
            <seg n="51502dc3">
              Riksrevisionen har lämnat en rapport, Leverans på utsatt tid?
              , där man konstaterar att de internationella materielsamarbetena
              utgör en del av det svenska försvarets materielförsörjning.
            </seg>
            <seg n="910ebab3">
              Riksrevisionen påpekar att det relativt ofta förekommer förseningar
              inom internationella samarbeten. I vissa fall får dessa förseningar
              ekonomiska och förmågemässiga konsekvenser.
            </seg>
            <seg n="dcdd2378">
              Riksrevisionen lyfter fram ett antal punkter som är av vikt för
              denna del. Bland annat säger man att Försvarsmakten och Försvarets
              materielverk bör se över och tydliggöra användningen av livscykelkostnadsanalyser.
              Man anser också att Försvarsmakten bör se till att samtliga pågående
              materielprojekt har en uppdaterad livscykelkostnadsanalys i enlighet
              med samordningsavtalet mellan Försvarsmakten och Försvarets materielverk.
            </seg>
            <seg n="07512a36">
              Det framgår också av granskningen att riksdagen sedan en längre
              tid har haft synpunkter på regeringens materielredovisning till
              riksdagen. Riksrevisionen anser därför att regeringen bör vidta
              ett antal åtgärder, bland annat bättre materielredovisning, ökad
              spårbarhet i materielförsörjningen och en rapportering som innehåller
              en redogörelse för i vilken utsträckning de ekonomiska satsningarna
              på respektive materielsystem följer den politiska inriktning och
              de mål som fastslagits av riksdagen.
            </seg>
            <seg n="27a3793b">
              Vad säger då regeringen om detta, herr talman? Jo, deras inriktning
              är att i allt större utsträckning anskaffa färdig, standardiserad
              och beprövad materiel på marknaden för försvarsmateriel i stället
              för att som tidigare i stor utsträckning låta utveckla materielen
              på egen hand.
            </seg>
            <seg n="9bf19503">
              Då vill jag bara lämna följande kommentar: bara detta inte automatiskt
              diskvalificerar försvarsindustrin som finns i Sverige.
            </seg>
            <seg n="7f2f4f20">
              Regeringens andemening är ju trots allt att materiel ska köpas
              från hyllan. Då måste vi dock se till att företagen i Sverige
              också kan lägga materiel på hyllan som vår försvarsmakt kan köpa
              och använda. Annars kommer det att bli en omvänd snedvriden konkurrens
              för de företag som finns i Sverige. För att kunna göra detta måste
              svenska staten fortsätta köpa produkter från de svenska företagen.
            </seg>
            <seg n="cc9ff17b">
              Om svenska staten köper allt från hyllan av andra företag i andra
              länder, som dessutom köper av sin egen inhemska industri, kommer
              företagen i Sverige att sakta men säkert tyna bort och försvinna.
              Det vill nog ingen, herr talman.
            </seg>
            <seg n="b6c11e4a">
              Det finns en livscykel som måste beaktas och redovisas. Det kan
              säkert i många fall vara billigare att köpa materiel som finns
              i Sverige och som vi kan ta om hand hela dess livstid och som
              vi har egenutvecklat.
            </seg>
            <seg n="6c8e4238">
              Herr talman! Vi får inte glömma bort den unika kompetens och
              drivkraft som finns i exempelvis företaget Kockums i Karlskrona,
              i Malmö och på Muskö. Här tillverkar man och levererar ytstridsfartyg,
              ubåtar och stirlingsmaskinerier till den svenska försvarsmakten
              och internationellt.
            </seg>
            <seg n="385ee5fc">
              Vi ska vara stolta över den 330-åriga tradition som finns vad
              avser byggnation och leverans till den svenska staten. En av de
              starkt bidragande orsakerna till att vi ligger i framkant av utvecklingen
              inom dessa områden är att det finns ett nära och förtroendeskapande
              samarbete mellan leverantör och kund. Det har gjort att stora
              kostnadsbesparingar har kunnat göras.
            </seg>
            <seg n="ceba7e6e">
              Herr talman! Vad gäller framförhållning av materielinköp kan
              jag bara konstatera att det senaste snabbeslutade inköpet av Black
              Hawk-helikoptrarna saknar denna del. Nu visar det sig att förbanden
              inte har plats att ta emot både Black Hawk och helikopter 14,
              vilket kommer att ställa till med stora problem inom kort både
              på helikopterskvadronen i Luleå och i Kallinge.
            </seg>
            <seg n="3f936137">
              Helikopter 14 behöver komma ut till verksamheten för att övningsverksamheten
              ska kunna komma i gång som planerat. Speciellt i Kallinge väntar
              alla berörda parter på regeringens godkännande av hangarbygge
              och start- och landningsbana. Beslut måste komma snarast.
            </seg>
            <seg n="df21b76f">
              Herr talman! Glädjande nog har sju partier nu lyckats komma överens
              i riksdagens försvarsutskott om att lägga en grund för hur arbetet
              med de för svensk säkerhet mest känsliga materielfrågorna ska
              lösas i framtiden.
            </seg>
            <seg n="2b572c4a">
              Vi socialdemokrater har länge drivit frågan om att regeringen
              måste ta sitt ansvar för att definiera de nationella säkerhetsintressena.
              Den materiel som klassas som nationellt säkerhetsintresse kan
              undantas från EU:s upphandlingsregler och därmed också direktutvecklas
              i samarbete mellan Försvarsmakten och svensk försvarsindustri.
            </seg>
          </u>
          <note n="3e46017a">
            Herr talman! Jag yrkar bifall till utskottets förslag i betänkandet.
          </note>
          <note type="speaker" n="6d16ecb1">
            Anf. 25 HANS WALLMARK (M):
          </note>
          <u who="hans_wallmark_ed973d_w" xml:id="i-75f4397c91205bbd-0" n="c2991e98">
            <seg n="915170f5">
              Herr talman! Blekingesonen Peter Jeppsson framhäver fördelarna
              med landskapet Blekinge, dess industri och Försvarsmaktens verksamhet
              där. Han behöver inte övertyga någon i kammaren om detta; vi tror
              på blekingesonen Peter Jeppssons beskrivning av villkoren i sitt
              hemlän.
            </seg>
            <seg n="282e71cc">
              Herr talman! Sverigedemokraten Mikael Jansson inledde med att
              berätta att han halv tolv på natten före justeringen var tvungen
              att ändra sin strategi eftersom det plötsligt fanns en sjupartiöverenskommelse.
              Det kan tolkas som att han uttryckte att det fanns en viss snopenhet
              i detta.
            </seg>
            <seg n="48862b87">
              I grunden är det bra att vi har samarbete och samförstånd. Oppositionen
              har i olika sammanhang efterlyst att oppositionen och regeringspartiernas
              företrädare ska komma samman, och detta är ett exempel på det.
              Det finns fler exempel, och jag är rätt övertygad om att vi också
              framgent kommer att få se områden där i alla fall delar av oppositionen
              och regeringspartierna går samman.
            </seg>
            <seg n="f408d502">
              Herr talman! Jag var faktiskt tvungen att gå fram och läsa i
              den sverigedemokratiske ledamotens koncept för att se om jag hörde
              rätt, och det gjorde jag dess värre. Han sade bland annat: Självständighet
              finns inte i denna regerings sinnevärld. Lika lite vill de skydda
              vår försvarsindustri.
            </seg>
            <seg n="eb84fcbf">
              Jag kan förstå att Sverigedemokraterna blir sura ibland, men
              jag vill betona att svensk politik i allmänhet och svensk försvars-
              och säkerhetspolitik i synnerhet inte är ett sällskapsspel. Jag
              tycker också att man ska värna orden. Det är viktigt att vi för
              en debatt och funderar igenom våra argument, men man går lite
              över gränsen när man säger att självständighet inte finns i denna
              regerings sinnevärld och att den inte värnar om svensk försvarsindustri.
              Vi ska slåss med blanka vapen, herr talman. Det där var inte ett
              blankt vapen.
            </seg>
            <seg n="7f70688e">
              Det är också intressant att notera Sverigedemokraternas och Vänsterpartiets
              internationella beröringsångest. Det märks inte bara på försvars-
              och säkerhetsområdet utan även på en del andra områden. Det är
              som sagt intressant, ja, nästan pikant, herr talman.
            </seg>
            <seg n="ee972177">
              Jag tänkte angöra detta ärende utifrån ett skattebetalarperspektiv.
              Vi som är valda till ledamöter är satta att vaka och värna andras
              pengar. Det är också utgångspunkten för Riksrevisionens rapport
              som ligger till grund för betänkandet. Den heter Leverans på utsatt
              tid?
            </seg>
            <seg n="b4163d52">
              Av de nio ledamöter som hittills talat har få hänvisat och återknutit
              till Riksrevisionens rapport. Riksrevisionen är ett viktigt organ,
              och därför är det väsentligt att vi läser och lär av rapporten.
            </seg>
            <seg n="b169ad30">
              I rapporten står bland annat: Fördyringar genom ökade projektkostnader
              förekommer visserligen, men de utgör inte ett lika vanligt problem
              som förseningar. Kraven på materielens prestanda har i allt väsentligt
              uppnåtts eller till och med överträffats under projektens gång.
            </seg>
            <seg n="508f0dcf">
              Detta är en viktig slutsats från Riksrevisionen som man överlämnar
              till oss åtta riksdagspartier och 349 ledamöter att reflektera
              över. Det har inte varit så mycket på kostnadssidan som det har
              varit på tidssidan. Jag återkommer till ett sådant exempel längre
              fram.
            </seg>
            <seg n="214693a8">
              Vad är grunden för den rådande politiken och inriktningen när
              det gäller försvarsmateriel? På s. 12 i en annan pappersbunt,
              nämligen vårt betänkande, står att läsa:
            </seg>
            <seg n="a6f6d39c">
              Genom en systematisk genomgång av möjligheterna att utnyttja
              befintlig materiel, genom att öka antalet eller vidareutveckla
              dessa befintliga system och genom att behovet tillgodoses av de
              produkter och tjänster som den internationella marknaden erbjuder
              bör fördyringar kunna undvikas. I första hand bör en anskaffning
              göras genom deltagande i samordnad internationell anskaffning
              och i andra hand på egen hand. Endast i de fall då dessa möjligheter
              uttömts bör man välja att tillgodose behovet genom en nyutveckling,
              och även då i första hand i samarbete med andra eller tillsammans
              med internationella samarbetspartners. Egenutveckling bör ske
              endast i undantagsfall.
            </seg>
            <seg n="f1d3d695">
              Jag tycker att det är intressant. Jag tycker att det är viktigt,
              och jag tycker att det är bra formulerat. Det är formulerat av
              den socialdemokratiska regeringen 20052006.
            </seg>
            <seg n="a36b3d90">
              Den linjen tycker jag att vi nu förvaltar under alliansstyre.
            </seg>
            <seg n="87e76755">
              I våra handlingar står det att regeringen gör bedömningen att
              framtidens samarbete i allt större utsträckning kommer att handla
              om att hitta gemensamma lösningar för att vidmakthålla materiel
              och anskaffning av färdigutvecklad och beprövad materiel. På s.
              26 i Riksrevisionsrapporten beskrivs den utveckling som har skett
              under de senaste decennierna, delvis som en konsekvens av Sovjetunionens
              sammanbrott och av att vi har fått ett nytt Europa, glädjande
              nog utan en Berlinmur som skiljer länderna åt. Det har ökat möjligheterna
              till samverkan och samarbete, i vårt fall inom EU men också när
              det gäller Partnerskap för fred, PFF. Det är denna internationella
              beröringsångest som vissa partier ger uttryck för. Det är i samverkan
              och samarbete med andra länder som vi har vår framtid, tror jag.
            </seg>
            <seg n="4da3d6fc">
              Som Allan Widman påpekade är vi en relativt liten marknad på
              den stora marknaden. De materielrelaterade anslagen omfattar i
              Sverige sammanlagt ca 17 miljarder årligen, varav 10 miljarder
              är anskaffning och 7 miljarder materielnära verksamhet. Det kan
              jämföras med att svensk försvarsindustri förra året exporterade
              för 13,9 miljarder.
            </seg>
            <seg n="22d0f673">
              Det är klart att man värnar svensk försvarsindustri. Jag är ganska
              övertygad om att det är många från olika politiska partier här
              i kammaren som gör det. Man måste fundera inte bara på den inhemska
              marknaden utan också på var det finns kunder i övrigt. Det får
              gärna vara demokratiska nationer. Det fina med det europeiska
              samarbetet är att alla EU-medlemmar har en demokratistämpel, även
              om det just nu finns en smutsfläck på Ungern. Ingen kan bli EU-medlem
              utan att uppfylla de demokratiska kriterierna för mänskliga rättigheter.
              Därför är det så väsentligt att vi är goda européer och ser ett
              samarbete och en samverkan i Europa.
            </seg>
            <seg n="1438e27b">
              Som jag nämnde är vi själva beställare för totalt 17 miljarder
              årligen, varav anskaffningen är 10 miljarder. Vi exporterar för
              13,9 miljarder. Herr talman! Jag tillhör dem som skulle vara glada
              om fler europeiska länder fann ett nöje i att köpa från Sverige.
            </seg>
            <seg n="686c9069">
              På s. 37 i Riksrevisionens rapport kan man läsa varför man har
              den typ av internationell samverkan som Riksrevisionen har granskat.
              Till 92 procent instämmer man helt eller delvis i att det handlar
              om att stärka relationen till partnerländerna. Till 87 procent
              handlar det om kostnadsreduktion. Det är klart att vår framtid
              finns i samarbete och samverkan.
            </seg>
            <seg n="d4596b12">
              Om vi ägnar oss åt lite omvärldsspaning och tittar på hur det
              ser ut kan vi se att man i många länder har budgetneddragningar
              som konsekvens av dåligt skötta ekonomier och bank- och finansoro.
              Sverige är ett undantag. Vi gör inte den typen av budgetneddragningar
              på försvarsområdet, men vi ser det i vår omvärld. Vi ser det i
              vårt grannland Finland där man nu pratar om försvarsneddragningar
              på 800 miljoner euro, motsvarande 8 miljarder kronor.
            </seg>
            <seg n="51d26a8e">
              Jag tror att en konsekvens av de andras problem blir att man
              kommer att se hur man kan pressa priserna på materielsidan. Då
              är samverkan och internationell upphandling en viktig väg. Då
              tror jag att det är väsentligt för ett exportberoende land som
              Sverige att kalibrera ljudnivån här i kammaren så att vi inte
              ifrågasätter andras vilja att köpa av oss.
            </seg>
            <seg n="34647702">
              Herr talman! Avslutningsvis ska jag peka på det som Riksrevisionens
              rapport så centralt berör på s. 51 och framåt. Det handlar om
              helikopter 14. År 1996 identifierades ett behov i Danmark, Finland,
              Norge och Sverige. År 1999, alltså för 13 år sedan, upprättades
              ett kontor i Helsingfors för att genomföra inköpet. År 2001 genomförde
              Sverige en egen beställning på 18 stycken. Det är elva år sedan.
              I Riksrevisionens rapport anges att den är insatsklar 2017. År
              2020 är den insatsklar sjöoperativt. Beställningen gjordes 2001,
              och helikoptern har sjöoperativ förmåga 2020. Det är en period
              på 19 år.
            </seg>
            <seg n="115dff92">
              Som kontrast kan jag nämna beslutet som fattades när det gällde
              Black Hawk. Vi beslutade att köpa 15 stycken från USA. I allt
              väsentligt var det vad vi i debatterna föraktfullt kallar för
              att köpa från hyllan. Det tog ett och ett halvt år från beställning
              till att de var insats- och leveransklara, inklusive flygförare
              och tekniker. Den som föraktfullt pratar om att det är fel att
              köpa från hyllan borde reflektera över Riksrevisionens rapport
              när det gäller kontrasten mellan helikopter 14 och vår Black Hawk-affär.
            </seg>
          </u>
          <note n="e4b0a27f">
            I detta anförande instämde Anders Hansson (M) och Allan Widman
            (FP).
          </note>
          <note type="speaker" n="2eca804c">
            Anf. 26 MIKAEL JANSSON (SD) replik:
          </note>
          <u who="mikael_jansson_a9d5f0_w" xml:id="i-03d4a482432230d5-4" n="0af371f9">
            <seg n="0a2e5e88">
              Herr talman! Självständighet finns inte i denna regerings sinnevärld.
              Det är ett blankt vapen, säger Hans. Det kanske det är. Han vill
              försvara sig.
            </seg>
            <seg n="145843c0">
              Vi är som parti motståndare till att EU utvecklas till en överstatlighet.
              Det har det redan gjort till stor del. Gränserna löses upp. Sverige
              blir allt mindre en nation. Lissabonfördraget är ett exempel på
              detta.
            </seg>
            <seg n="f1f93ee3">
              Försvaret är fortfarande mellanstatligt. Att även försvaret ska
              bli överstatligt inom EU är en fråga som kommer allt närmare denna
              kammare. Om vi i denna kammare ska ta ställning till om försvaret
              ska bli överstatligt inom EU, vilken knapp kommer Hans Wallmark
              då att trycka på?
            </seg>
          </u>
          <note type="speaker" n="89ebde12">
            Anf. 27 HANS WALLMARK (M) replik:
          </note>
          <u who="hans_wallmark_ed973d_w" xml:id="i-75f4397c91205bbd-1" n="c2991e98">
            <seg n="ade6e813">
              Herr talman! Det är en intressant fråga, men den har inte särskilt
              mycket med Riksrevisionens rapport att göra. Jag tycker att vi
              sparar den debatten till senare, om den kommer. Jag tycker att
              vi tar den här debatten nu.
            </seg>
            <seg n="9c1a2dda">
              Det är intressant att de som är vänner av en stark svensk försvarsindustri
              inte är de som vill stänga igen; det är de som vill öppna. Det
              är de som söker sig till våra demokratiska allianspartner i vårt
              gemensamma Europa.
            </seg>
            <seg n="3392a616">
              Mikael Jansson sade att jag vill försvara mig. Det är helt fel.
              Jag vill försvara vårt land. Det är grunden för min försvars-
              och säkerhetspolitiska ambition.
            </seg>
          </u>
          <note type="speaker" n="3561e06e">
            Anf. 28 MIKAEL JANSSON (SD) replik:
          </note>
          <u who="mikael_jansson_a9d5f0_w" xml:id="i-03d4a482432230d5-5" n="0af371f9">
            <seg n="1d73e210">
              Herr talman! Vi hör från bägge blocken att det är en sjupartiuppgörelse
              som har kommit fram. Bägge blocken säger att det är fantastiskt
              bra att vi har en sjupartiuppgörelse. Men vad handlar denna uppgörelse
              om?
            </seg>
            <seg n="eb36be19">
              S och M grälar här. S vill försvara industrin, medan M vill ha
              fri konkurrens. Någon samhörighet i frågan finns inte, vad jag
              kan se. Var i betänkandet kan man se att regeringen har gått S
              till mötes?
            </seg>
          </u>
          <note type="speaker" n="7ba87236">
            Anf. 29 HANS WALLMARK (M) replik:
          </note>
          <u who="hans_wallmark_ed973d_w" xml:id="i-75f4397c91205bbd-2" n="c2991e98">
            <seg n="e8b92935">
              Herr talman! Försvarsutskottets ordförande och försvarsutskottets
              vice ordförande var ändå överens om de bärande delarna. Det gav
              de uttryck för. Det hindrar inte att man ser framåt. Det har jag
              full respekt för. Jag är helt övertygad om att också oppositionen,
              framför allt företrädda av Socialdemokraterna, i allt väsentligt
              är besjälade av att värna svensk försvarsindustri. Vi gör det
              på olika sätt.
            </seg>
            <seg n="8136d1d9">
              Jag har räknat upp mina och mina allianskamraters argument. Det
              är viktigt att man kalibrerar ljudnivån så att vi inte uppfattas
              vara den som stänger gränser och vill försvåra handel. Då är det
              en uppmuntran till andra att stänga sina gränser och försvåra
              handel. Ett litet, exportberoende land som Sverige, med 9,2 miljoner
              människor, gör klokt i att uppmuntra andra och vara ett föredöme
              för andra när det gäller hur vi ska göra affärer och hur vi ska
              samarbeta, inte minst inom den europeiska familjen. Vi vet att
              de 27 medlemsstaterna ett 28:e är på väg in i form av Kroatien
              har en demokratistämpel och en stämpel av mänskliga rättigheter.
              Det tycker jag är väsentligt.
            </seg>
            <seg n="97144e50">
              Jag vill att vi ska vara ett föredöme som land, och jag vill
              vara ett föredöme inom politiken.
            </seg>
          </u>
          <note type="speaker" n="0b465254">
            Anf. 30 TORBJÖRN BJÖRLUND (V) replik:
          </note>
          <u who="torbjorn_bjorlund_714314_w" xml:id="i-8bd17c75e7ef8396-1" n="cccf4d5f">
            <seg n="cee22b87">
              Herr talman! Jag förstår att Hans Wallmark vill ha upp mig i
              talarstolen. Det är helt okej för mig.
            </seg>
            <seg n="10f8e7e7">
              Många gånger när vi hamnar i dessa debatter handlar det om att
              man försöker återgå till kalla krigets dagar och att vi vänsterpartister
              på något sätt är de som försvarar muren. När muren föll var allt
              jättebra.
            </seg>
            <seg n="9524f024">
              I detta sammanhang när det gäller försvarsmaterielutrustning
              vill jag påstå att vi faktiskt har haft en bra och lång historia
              av solidaritet med länder som har behov av stöd. Vi har stött
              många länder när det gäller dessa delar, och vi är inte rädda
              för att samarbeta med länder när det gäller dessa delar.
            </seg>
            <seg n="a7204913">
              Problemet för oss, och kanske även för Hans Wallmark, är om vi
              påbörjar ett samarbete och har något slags handel med vapen. Vapen
              är ingen vanlig vara. Handel med andra länder är oerhört bra.
              Men vapen är ingen vanlig vara därför att vapen inte skapar fred.
              Vapen skapar krig.
            </seg>
            <seg n="58e65408">
              Mot bakgrund av det som har hänt under de senaste dagarna tycker
              jag att det klingar falskt när man säger att det är så bra med
              samarbete och att EU och Nato är jättebra när vi ser vad vapenexporten
              leder till. Hans Wallmark kallar det för en smutsfläck. Jag vill
              påstå att det är en riktigt stor skandal. Man säger att man försvarar
              mänskliga rättigheter, och man har när det gäller vapenindustrin
              och deras export något slags positiv bild av att det ska utveckla
              länder, och så gör man det här. Det är naturligtvis så att regeringen
              har haft kännedom om detta. Jag är övertygad om det, och det kommer
              att komma fram mer.
            </seg>
            <seg n="381994f5">
              Då klingar det falskt, Hans Wallmark, att vi skulle vara osolidariska
              och ni solidariska. Var finns demokratin? Vad är demokratiska
              stater? Är Saudiarabien en demokratisk stat som man över huvud
              taget ska ha ett samarbete med när det gäller vapenexport.
            </seg>
            <seg n="a64421d2">
              Vi menar att det handlar om helt andra saker. Vi ska se till
              att vi är oberoende och själva väljer vilka vi ska samarbeta när
              det gäller vapenindustrin och vilka vi ska samarbeta med när det
              gäller olika konflikter och så vidare. Det ska framför allt vara
              mycket mer inriktning på humanitära insatser och mänskliga rättigheter.
              Det är vår linje. Där kan vi ha hur mycket utbyte som helst, även
              i fråga om handel.
            </seg>
          </u>
          <note type="speaker" n="13f95383">
            Anf. 31 HANS WALLMARK (M) replik:
          </note>
          <u who="hans_wallmark_ed973d_w" xml:id="i-75f4397c91205bbd-3" n="c2991e98">
            <seg n="69f26a3d">
              Herr talman! Jag tycker alltid att det är ett sant nöje att debattera,
              och Torbjörn Björlund är inget undantag. Det är gott att även
              ha vänsterpartister i talarstolen.
            </seg>
            <seg n="ff665ca8">
              Jag talade om det europeiska samarbetet. Dit hör inte Saudiarabien.
              Saudiarabien kommer av en mängd olika skäl aldrig att få inträde
              i det europeiska samarbetet. Det tycker jag är bra.
            </seg>
            <seg n="468ba4ef">
              Vad det har handlat om är huvudsakligen det europeiska samarbetet.
              Det är där jag tycker att vi ska vara goda företrädare, alltså
              i relation med andra europeiska länder, de totalt 27 stater som
              i dag utgör EU. I morgon kanske det är 28 med Kroatien och förhoppningsvis
              29 med Island.
            </seg>
            <seg n="4808d36a">
              På s. 37 och 38 i Riksrevisionens rapport står det rätt intressanta
              saker om hur detta internationella materielsamarbete har varit.
              I hälften av fallen har det skett med två länder. I stor utsträckning
              skulle jag kunna tänka mig SverigeFinland och SverigeNorge. De
              har anförts i denna debatt som goda exempel.
            </seg>
            <seg n="ed7188e6">
              Om man vänder blad i Riksrevisionens rapport och kommer till
              s. 38 kommer man till skälen. Det finns två stora skäl till att
              man bedriver denna typ av samarbete. Det ena är att stärka relationerna
              till partnerländerna. Jag vill, herr talman, gärna stärka vårt
              samarbete med våra grannländer Finland och Norge. Jag tycker också
              att det är väsentligt att vi har goda relationer med våra baltiska
              syster- och broderländer som Estland, Lettland och Litauen. Man
              anger också att skälen till 87 procent är att uppnå sänkta kostnader.
              Jag vill, herr talman, som företrädare för skattebetalarna gärna
              att vi ska uppnå sänkta kostnader för så bra materiel som möjligt.
            </seg>
          </u>
          <note type="speaker" n="e8376502">
            Anf. 32 TORBJÖRN BJÖRLUND (V) replik:
          </note>
          <u who="torbjorn_bjorlund_714314_w" xml:id="i-8bd17c75e7ef8396-2" n="cccf4d5f">
            <seg n="0baff05b">
              Herr talman! Det är många gånger intressant att lyssna till Hans
              Wallmark. När det gäller beröringsskräck är det helt okej att
              bygga Europas förenta stater och så att säga bygga en mur kring
              EU. Det är det som detta handlar om. Vi har ett samarbete inom
              EU där Saudiarabien aldrig kan vara. Saudiarabien ligger på helt
              annat ställe. Det handlar om att man bygger in dessa saker på
              ett helt annat sätt.
            </seg>
            <seg n="bd991141">
              Vi är solidariska med hela världen. Vi kan tänka oss att ha handel
              med Saudiarabien därför att det är ett land som behöver andra
              åtgärder. De behöver inte ha vapen. Vi har gärna ett samarbete
              med Sydamerika, Asien och så vidare därför att det är det internationella
              perspektivet inte bara EU.
            </seg>
            <seg n="19db1ff8">
              Det som också ingår i EU är att vi binder in oss i ett antal
              avtal när det gäller EU:s militarisering och att vi ingår i ett
              slags försvar av Europa. Det finns definitivt vissa farhågor i
              det och vad som kan hända där, nämligen att vi får ett Europas
              förenta stater som på något sätt ska stå emot övriga världen.
            </seg>
            <seg n="2d1f9d06">
              Vi menar att strategin för hur svensk försvarsindustri ska värnas
              ska vara att vi ska vara självständiga, alliansfria och själva
              kunna välja vilka vi vill samarbeta med, gärna Finland, Norge,
              Danmark. Det finns inga problem med det. Men att inom EU binda
              upp oss att göra vissa saker med vissa länder och bli beroende
              av det när det gäller till exempel vapenexporten tycker jag är
              oerhört farligt.
            </seg>
            <seg n="5f62642a">
              Just exemplet med Saudiarabien är typiskt för hur det kommer
              att bli. Vi kommer att hamna i en situation där vi väljer skattebetalarnas
              pengar före mänskliga rättigheter. Det är det som har hänt i detta
              fall. Jag är säker på att det kommer fler exempel på detta om
              vi inte ser till att få en långsiktig strategi, som det faktiskt
              står i dokumentet. Även allianspartierna har gått med på att det
              ska tas fram något slags långtidsstrategi på detta sätt. Stå för
              det, och se till att man på något sätt är solidarisk med hela
              världen, inte bara med EU! Det är mitt råd till denna regering.
            </seg>
          </u>
          <note type="speaker" n="0fffa713">
            Anf. 33 HANS WALLMARK (M) replik:
          </note>
          <u who="hans_wallmark_ed973d_w" xml:id="i-75f4397c91205bbd-4" n="c2991e98">
            <seg n="b13cf909">
              Herr talman! Med all respekt för Torbjörn Björlund måste jag
              säga att han hoppar omkring på tuvorna rätt friskt. Å ena sidan
              diskuterar han Europa, å andra sidan diskuterar han Saudiarabien.
              Sedan är han tillbaka till Europa.
            </seg>
            <seg n="8cc8d40f">
              Saudiarabien är över huvud taget inte föremål för detta betänkande.
              Det är däremot det internationella materielsamarbete som vi har
              med till exempel övriga europeiska länder.
            </seg>
            <seg n="630c5046">
              Torbjörn Björlund var lite bekymrad över att han som vänsterpartist
              kanske möts av ett antal fördomar. Jag tolkade hans inlägg på
              det sättet. Jag skulle vilja kvittera det genom att säga att vänsterpartisterna
              ibland fördomsfullt tolkar oss moderata företrädare när det gäller
              vår syn på det europeiska samarbetet. Jag vill inte ha ett Europas
              förenta stater. Jag vill se ett samarbete mellan olika självständiga
              nationalstater. Därför är det viktigt att vi hittar de former
              som är goda och till nytta för våra länder.
            </seg>
            <seg n="2170753b">
              Om vi funderar på Riksrevisionens rapport är en av anledningarna
              till att man har detta samarbete att uppnå sänkta kostnader. Om
              Torbjörn Björlund vill undvika det är han faktiskt svaret skyldig.
              Om han inte vill sänka kostnaderna på detta sätt vill han antingen
              ge mer pengar, vilket jag inte har sett i Vänsterpartiets budget,
              eller göra neddragningar som en konsekvens av att man inte kan
              få ekonomi i projekten. Jag tycker att man i så fall ska berätta
              vad man vill.
            </seg>
            <seg n="9275c604">
              Jag vill gärna samverka och samarbeta, och jag finner det helt
              naturligt att det som är vår stora hemmamarknad är den europeiska.
            </seg>
            <seg n="65d8dc64">
              Om vi tittar på vilka länder som den svenska industrin exporterar
              till ligger de inte långt bort. Vårt viktigaste exportland är
              Tyskland. Sedan är det på en fallande skala Finland, Norge och
              Danmark. Det är vårt närområde, och det är det som är vårt hem.
              Det är därför som europeisk och nordisk politik är så viktiga
              även inom försvars- och säkerhetspolitikens område.
            </seg>
          </u>
          <note type="speaker" n="7e2c8b68">
            Anf. 34 ANNA-LENA SÖRENSON (S):
          </note>
          <u who="anna-lena_sorenson_c71089" xml:id="i-a8a7d9691bf1ed86-0" n="2582f6f1" next="i-b8a02de7b0f5e86e-0">
            <seg n="95d77f63">
              Herr talman! Det känns inte helt lätt att komma efter en så vältalig,
              underhållande och lång talare som Hans Wallmark. Men jag ska göra
              mitt bästa för att tydliggöra mina och Socialdemokraternas argument
              när det gäller att vi tycker att det är nödvändigt med en strategi
              för hur Försvarsmakten långsiktigt ska försörjas med adekvat materiel
              och varför en sådan strategi också måste innefatta svensk försvarsindustri.
            </seg>
            <seg n="4a8592a2">
              Utgångspunkten för dagens debatt liksom för Riksrevisionens rapport
              och en del följdmotioner är naturligtvis, som flera här har anfört,
              ett effektivt utnyttjande av ändliga resurser som då är skattebetalarnas
              pengar. Men framför allt handlar det om försvarets faktiska förmåga
              att garantera vår nationella säkerhet och integritet liksom att
              försvaret ska kunna fullgöra sina internationella åtaganden.
            </seg>
            <seg n="cae6a98c">
              Då är det, som vi ser det, viktigt att vi har en strategi där
              de nationella säkerhetsintressena är definierade och där vi har
              en uttalad idé om hur försvarets förmåga faktiskt ska kunna upprätthållas.
            </seg>
            <seg n="c64beff0">
              Vi anser från Socialdemokraterna att den omhuldade materielförsörjningsstrategin
              som regeringen har beslutat om inte är till fyllest. Vi är också
              kritiska till hur man många gånger alltför strikt tillämpar den.
            </seg>
            <seg n="5287da30">
              Att uppgradera och vidmakthålla materiel är naturligtvis mycket
              klokt med tanke på de höga utvecklingskostnaderna för militär
              materiel och att materielen ofta har en mycket lång livscykel.
            </seg>
            <seg n="56086d21">
              Att köpa från hyllan är säkert också väldigt klokt, när detta
              är möjligt. Om konkurrensneutralitet råder står sig Sverige, svensk
              försvarsindustri, mycket väl i förhållande till andra länder som
              producerar försvarsmateriel.
            </seg>
            <seg n="0c0c435d">
              Herr talman! Det finns dock flera olika aspekter att beakta när
              man ska besluta om anskaffning av materiel till Försvarsmakten.
              Viktigast är naturligtvis att säkerställa svenska säkerhetsintressen.
            </seg>
            <seg n="d5a38b3b">
              Riksrevisionens rapport ger vid handen att leveranssäkerheten
              bör prioriteras. Men denna leveranssäkerhet kan lätt äventyras
              om man, som regeringen gör, envisas med att inte lyssna på sakkunskapen.
              I stället envisas man med att i alla lägen konkurrensutsätta affärerna.
              Det kan lätt uppstå ett förmågeglapp omfattande flera år.
            </seg>
            <seg n="805b379b">
              En annan risk är att upphandlingen leder till att system påverkas
              på ett omfattande sätt det är inte säkert att gobelängen här kan
              sys ihop på ett sådant sätt att den är lika vacker som den som
              hänger i försvarsutskottets sessionssal och utan att bli disharmonisk.
              Dessutom kan det bli väldigt kostsamt.
            </seg>
            <seg n="3489063a">
              Ett tydligt exempel är regeringens hantering av införskaffandet
              av den nya lätta torped som ska ersätta torped 45.
            </seg>
            <seg n="aa2f79fc">
              Herr talman! I går hade jag förmånen och nöjet att få övervaka
              och studera en militär övning i Nordnorge övningen Cold Response.
              Från en fregatt ute i viken utanför Harstad i Norge fick vi, med
              stolthet, bland annat se när vår Visbykorvett Härnösand defilerade
              förbi. Det är bara synd att man inte också kan känna stolthet
              över att den är adekvat bestyckad så att den kan ha den förmåga
              som den faktiskt är tänkt att ha. Den torped som det är tänkt
              att bestycka korvetten med ska nämligen inte levereras förrän
              tidigast 2017.
            </seg>
            <seg n="5e8e818e">
              Inte heller kan vi helt och hållet förkasta nyutveckling av krigsmateriel.
              Så sent som i dag fick vi i försvarsutskottet vid en utmärkt dragning
              av Försvarsmakten när det gäller budgeten och uppföljningen av
              år 2011 höra att nya insatser i främmande miljöer till exempel
              skulle man kunna tänka sig polarmiljöer mycket väl kan kräva nyutveckling
              och framtagning av ny krigsmateriel. Det kan alltså inte uteslutas
              att vi måste ha en sådan egen kompetens för att kunna göra det.
              Det är väl också troligt att detta måste ske i samverkan med andra
              länder.
            </seg>
            <seg n="0f0b9a3e">
              Ett annat förhållande som för oss socialdemokrater är av största
              vikt är detta med att beakta den svenska alliansfriheten. Här
              är vi i gott sällskap med större delen av svenska folket.
            </seg>
            <seg n="ab651aee">
              Ska vi som självständig nation på allvar bli trovärdiga när det
              gäller ambitionen att spela en internationell roll i freds- och
              säkerhetsarbetet kan vi inte vara beroende av andra länder eller
              militärallianser för att försvarets operativa förmåga ska kunna
              upprätthållas. Dit hör naturligtvis också en trygg försörjning
              av modern och bra försvarsmateriel. Därför är det viktigt för
              oss socialdemokrater att Sverige har en långsiktig och samlad
              strategi för svensk försvarsindustri.
            </seg>
            <seg n="1645832a">
              Det är alltså de säkerhetspolitiska aspekterna som väger tyngst
              när vi ser att nämnda strategi är nödvändig. Om försvarsindustrin
              inte får långsiktiga förutsättningar för utveckling av verksamheten
              är risken stor att värdefull kompetens går förlorad.
            </seg>
            <seg n="ff013a70">
              Det första steget i rådande materielförsörjningsstrategi är att
              uppgradera och vidmakthålla befintlig materiel. Vid dragningen
              i dag fick vi klart för oss att den materiel som ska uppgraderas
              och vidmakthållas, både nu och i framtiden, minst sagt är omfattande.
              Kompetensen när det gäller att kunna göra den uppgraderingen och
              att vidmakthålla den finns i svensk försvarsindustri. Men om man
              inte får förutsättningar för att utvecklas och behålla sin verksamhet
              är risken stor att den här kompetensen försvinner.
            </seg>
            <seg n="7a536756">
              Med anledning av det här är jag glad över att vi är ett enat
              utskott. Vi förväntar oss att regeringen definierar de svenska
              säkerhetsintressena, att man sätter i gång utvecklingsarbeten
              och att också vi får ta del av det genom uppföljning i försvarsutskottet.
            </seg>
          </u>
          <note n="db49ece4">
            Med detta yrkar jag bifall till utskottets förslag i betänkandet.
          </note>
          <note n="e96d0f4f">
            Ajournering
          </note>
          <note n="e6e7e645">
            Kammaren beslutade kl. 13.55 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="anna-lena_sorenson_c71089" xml:id="i-b8a02de7b0f5e86e-0" n="2582f6f1" prev="i-a8a7d9691bf1ed86-0">
            <seg n="e4d80111">
              Återupptagna förhandlingar
            </seg>
            <seg n="c2752145">
              Vi övergår till dagens frågestund. Jag hälsar statsråden välkomna.
            </seg>
            <seg n="98270097">
              Statligt riskkapital
            </seg>
          </u>
          <note n="8f731a06">
            Förhandlingarna återupptogs kl. 14.00.
          </note>
          <note n="e0e00643">
            7 § Frågestund
          </note>
          <note n="4db7d91a">
            Anf. 35 TREDJE VICE TALMANNEN:
          </note>
          <note type="speaker" n="c60569ac">
            Anf. 36 FREDRIK OLOVSSON (S):
          </note>
          <u who="fredrik_olovsson_aa7b07_w" xml:id="i-f8762d98cd0c37ae-0" n="a4314fbb">
            <seg n="24761569">
              Fru talman! De borgerliga partierna gick till val på att bryta
              utanförskapet och ordna jobben. Efter snart sex år i regeringsställning
              kan vi se att man har misslyckats med det. Arbetslösheten är högre,
              långtidsarbetslösheten har fördubblats och utanförskapet förvärrats
              och fördjupats.
            </seg>
            <seg n="337c9461">
              Regeringen har ett ansvar att se till att svenskt näringsliv
              får förutsättningar att skapa jobb och tillväxt i vårt land. Då
              krävs också en aktiv arbetsmarknadspolitik och en aktiv näringspolitik
              som sätter företagarnas villkor i centrum. Många företagare klagar
              över att tillgången till riskkapital har försämrats under den
              senaste tiden. De statliga riskkapitalbolagen har ungefär 17 miljarder
              att hjälpa svenska entreprenörer med för att utveckla idéer och
              jobb, varav ungefär 6 miljarder ligger outnyttjade.
            </seg>
            <seg n="161eff32">
              Min fråga till näringsministern är hur hon motiverar att en så
              stor del av statens riskkapital inte används när företagarna så
              väl behöver det.
            </seg>
          </u>
          <note type="speaker" n="2639ce37">
            Anf. 37 Näringsminister ANNIE LÖÖF (C):
          </note>
          <u who="unknown" xml:id="i-19fef76b7afb22a3-0" n="ef8d5e58">
            <seg n="e13443cb">
              Fru talman! Tack så mycket för frågan, Fredrik Olovsson! Just
              tillgång till kapital är en av de avgörande sakerna för att få
              fler och växande företag i Sverige, någonting jag som näringsminister
              har som min absoluta prioritet. Ska vi klara de välfärdsutmaningar
              Sverige har krävs nämligen fler människor i arbete, och för att
              få fler i arbete krävs det företag som har förutsättningar för
              och en vilja att anställa fler människor samt vågar göra det.
              Därför är ett gott näringslivsklimat en absolut prioritet.
            </seg>
            <seg n="e3bdeee1">
              Vi gör nu en översyn av det statliga riskkapitalet. Under flera
              decennier har Sverige byggt upp ett flertal olika statliga aktörer
              som har hand om de 17 miljarder i riskkapital vi har i staten.
              Vi fokuserar nu på att det ska bli effektivare, mer transparent
              och marknadskompletterande och för att riskkapitalet ska arbeta
              ute i verkligheten. I vårpropositionen om bara någon vecka kommer
              vi att redogöra för hur vi kommer att gå vidare efter den översyn
              som nu har gjorts.
            </seg>
          </u>
          <note type="speaker" n="56f2f9fd">
            Anf. 38 FREDRIK OLOVSSON (S):
          </note>
          <u who="fredrik_olovsson_aa7b07_w" xml:id="i-f8762d98cd0c37ae-1" n="a4314fbb">
            <seg n="6ab61636">
              Fru talman! Jag tackar så mycket för svaret. Det var möjligen
              inte ett svar på varför just dessa 6 miljarder ligger oanvända
              när arbetslösheten ökar och vi verkligen behöver riskkapital för
              att svenska företag ska kunna utveckla nya produkter och idéer
              som ska kunna ge fler jobb. Vi får väl vänta på det beskedet.
            </seg>
            <seg n="58ab7495">
              Ett annat besked näringsministern låter oss vänta på är hur man
              ska komma vidare med regelförenklingsarbetet. Där hade regeringen
              ställt upp höga mål om att nå en 25-procentig regelförenkling
              till 2010. Enligt utsago klarade man av ungefär 7 procent. Detta
              är alltså också ett område där regeringen har satt upp höga mål
              men där man misslyckats med att nå målen. Det vore bra om näringsministern
              och regeringen kunde återkomma både här i frågestunden och möjligen
              också i vårbudgeten med hur man ska komma vidare med detta arbete.
            </seg>
            <seg n="6556b366">
              Kan näringsministern möjligen ge någon vägledning i denna fråga
              i dag?
            </seg>
          </u>
          <note type="speaker" n="96d9edf6">
            Anf. 39 Näringsminister ANNIE LÖÖF (C):
          </note>
          <u who="unknown" xml:id="i-19fef76b7afb22a3-1" n="ef8d5e58">
            <seg n="887db012">
              Fru talman! Återigen ett stort tack för frågan! För alliansregeringen
              är näringslivspolitiken A och O för mer sysselsättning och en
              god välfärd framöver. Att ha goda villkor för svenskt näringsliv
              är av avgörande betydelse. Jag kan bara välkomna att även Socialdemokraterna
              nu tycker att det är intressant att diskutera dessa frågor, och
              jag ser fram emot Socialdemokraternas förslag på till exempel
              mer riskkapital, förändrad arbetsrätt eller mer regelförenkling.
            </seg>
            <seg n="a71f558d">
              Vad regeringen nu gör förutom den översyn av det statliga riskkapitalet
              jag nämnde tidigare, som är viktig för att få mer resultat för
              de skattekronor som vi satsade, är att också jobba aktivt med
              regelförenkling. Vi ligger bland de ledande länderna i Europa
              när det gäller att minska regelkrånglet, och vi fortsätter. Nu
              har vi gett både länsstyrelserna och Tillväxtverket i uppdrag
              att se över hur vi ska regelförenkla på lokal och regional nivå.
              Vi har också gett ett uppdrag till Bolagsverket att jobba med
              en dörr in vad gäller att minska antalet blanketter och för att
              ge företagarna möjligheter att ge uppgifter en gång.
            </seg>
            <seg n="cf5f16b1">
              Inlandsbanans framtid
            </seg>
          </u>
          <note type="speaker" n="9ec46672">
            Anf. 40 STINA BERGSTRÖM (MP):
          </note>
          <u who="stina_bergstrom_c789b5_w" xml:id="i-19d3dd7be215fd3d-0" n="267dd220">
            <seg n="95f825ba">
              Fru talman! Min fråga är till infrastrukturministern. Jag vet
              att ministern i början av veckan var ute och åkte tåg på Inlandsbanan.
              Det gläder mig mycket att ministern ägnar en dag åt att lära sig
              mer om denna viktiga bana. Den är viktig både för godstrafik och
              för hela inlandet.
            </seg>
            <seg n="2115daf0">
              Glädjande är också att Inlandsbanan AB, Ibab, som driver och
              underhåller banan har beslutat att rusta upp järnvägen för 40
              miljoner på sträckan ArvidsjaurJokkmokk nu i sommar. Det kommer
              då att bli möjligt att köra godståg hela vägen från Mora till
              Gällivare. Dessa 40 miljoner är dock bara ett första litet steg
              i den upprustning som är nödvändig för att Inlandsbanan ska kunna
              utnyttjas fullt ut. Det behövs mer pengar, och det behövs att
              staten tar sitt ansvar för banans framtid.
            </seg>
            <seg n="bb25102d">
              Min fråga till ministern är: Vad har ministern nu för syn på
              Inlandsbanans framtid?
            </seg>
          </u>
          <note type="speaker" n="f5da7f05">
            Anf. 41 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-2" n="498e9edc">
            <seg n="60d29b0a">
              Fru talman! Tack för frågan, Stina Bergström! Det handlar kanske
              inte så mycket om vad jag har för syn nu , efter att jag gjorde
              resan mellan Östersund och Arvidsjaur. Jag passade då på att träffa
              44 olika personer från turism, företagande och det offentliga,
              som länsstyrelser och annat. Vi pratade om just behovet av infrastruktur
              och vad man behöver göra framåt.
            </seg>
            <seg n="980554f2">
              Inlandsbanan och framför allt Ibab har ett avtal med staten som
              löper ut 2013. Det pågår nu ett arbete angående vad som behöver
              göras med alla dessa 500 000 sliprar och 200 broar som behöver
              repareras och göras någonting åt för att vi ska få en minskad
              sårbarhet på stambanan med omledning. Vi hade en olycka, en urspårning,
              för ett år sedan. Det gäller också möjligheter inte minst för
              skogs- och biobränsleindustri runt omkring. Det är ett arbete
              som nu pågår och som vi tittar på.
            </seg>
          </u>
          <note type="speaker" n="213dc536">
            Anf. 42 STINA BERGSTRÖM (MP):
          </note>
          <u who="stina_bergstrom_c789b5_w" xml:id="i-19d3dd7be215fd3d-1" n="267dd220">
            <seg n="c4df94e5">
              Fru talman! Jag tackar för svaret. Förr kunde man ju frakta gods
              ända från Gällivare i norr till Kristinehamn i söder och vidare
              ut på Vänern till västkustens hamnar, men i dag är sträckan mellan
              Filipstad och Mora stängd för trafik.
            </seg>
            <seg n="e8a17ded">
              Det finns dock ett stort intresse från företag i både Dalarna
              och Värmland att få börja köra på dessa spår igen. Jag har pratat
              med företrädare för Ibab, och de vill också att sträckan ska öppnas
              så att man ska kunna åka hela sträckan på Inlandsbanan. Min andra
              fråga till ministern är vad ministern anser om detta förslag.
            </seg>
          </u>
          <note type="speaker" n="1c461f6c">
            Anf. 43 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-3" n="498e9edc">
            <seg n="24fe27b1">
              Fru talman! Den sträcka man brukar prata om när det gäller Inlandsbanan
              är egentligen från Mora upp till Gällivare. Den är inte elektrifierad,
              vilket kanske gör det knepigt när man hakar på. Man har dock prövat
              med tåg från Malmö med det så kallade snötåget, där man byter
              lok när man kommer till Mora, som ett sätt att gynna inte minst
              snöturismen.
            </seg>
            <seg n="a48c6353">
              Det finns andra sträckor, inte minst när det dyker upp om möjligt
              ännu fler gruvor. Vi har Kallakgruvan utanför Jokkmokk, som inte
              ligger så långt ifrån själva Inlandsbanan. Där finns det så mycket
              malm att de skulle kunna tänka sig att dra fram en ny järnväg
              fram till den andra. Det finns alltså flera sträckor vi tittar
              på för att få upp bärigheten. Vi tittar på om man kan ändra broarnas
              bärighetsnorm för att få mer sträckning. Vi har en kopparfyndighet
              som också är på gång och behöver järnväg.
            </seg>
            <seg n="a86217bf">
              Vi tittar alltså just nu tillsammans med Trafikverket på hela
              sträckan när det gäller bärighet, men också på tvärbanor typ ArvidsjaurJörn.
            </seg>
            <seg n="a5806358">
              Ofödda barn som brottsoffer
            </seg>
          </u>
          <note type="speaker" n="9474766e">
            Anf. 44 JULIA KRONLID (SD):
          </note>
          <u who="julia_kronlid_01bbd6_w" xml:id="i-a07a2ef07f5107e4-0" n="f90af90d">
            <seg n="93b161e7">
              Fru talman! Min fråga går till socialminister Göran Hägglund.
            </seg>
            <seg n="7f31f6b4">
              Våld som riktar sig mot gravida kvinnor och deras ofödda barn
              är ett allvarligt samhällsproblem i Sverige. På grund av detta
              våld kan det inträffa att en misshandel av en kvinna även resulterar
              i att hennes ofödda barn dör. Dagens lagstiftning ger i ett sådant
              fall inget juridiskt skydd för barnet, vilket innebär att det
              om barnet dör som en följd av misshandel av kvinnan enligt svensk
              lag endast finns ett brottsoffer kvinnan. Ingen räknas som död.
              Ett ofött barn har inte ens juridisk status efter vecka 22, då
              det ofödda barnet enligt svensk lag räknas som just ett barn.
            </seg>
            <seg n="32432b55">
              Ett fall som beskriver ett sådant skeende inträffade i USA 1992.
              Tracy Marciniak utsattes för en allvarlig misshandel, varpå hennes
              son dog. Det ofattbara i händelsen var att enligt Wisconsins lag
              hade ingen dött den natt hon blev misshandlad.
            </seg>
            <seg n="1f7b26f0">
              Min fråga till socialminister Göran Hägglund är: Om en kvinna
              är med om ett liknande fall i Sverige anser då socialministern
              att det är moraliskt riktigt gentemot kvinnan att hennes barn
              inte räknas som ett brottsoffer eller att det inte ens räknas
              som att barnet har existerat?
            </seg>
          </u>
          <note type="speaker" n="811aa002">
            Anf. 45 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-35b6d3cc0b5334ea-0" n="6297d382">
            <seg n="1204f8a4">
              Fru talman! Den fråga som Julia Kronlid tar upp tas från en lite
              knepig utgångspunkt när man börjar ägna sig åt hur straff ska
              utmätas.
            </seg>
            <seg n="9b92710f">
              Det som måste vara det centrala för oss som beslutsfattare och
              för våra myndigheter är att undvika att sådana här situationer
              uppkommer. Därför arbetar regeringen intensivt, naturligtvis med
              polisiära resurser men också när det gäller särskilda insatser
              för våld inom parrelationer, för att sådant så långt som möjligt
              inte ska ske. Det måste väl vara det som är det primära också
              ur Julia Kronlids synvinkel att vi arbetar på olika sätt för att
              förebygga att sådan här händelser över huvud taget uppkommer.
            </seg>
          </u>
          <note type="speaker" n="a29318c2">
            Anf. 46 JULIA KRONLID (SD):
          </note>
          <u who="julia_kronlid_01bbd6_w" xml:id="i-a07a2ef07f5107e4-1" n="f90af90d">
            <seg n="4903d352">
              Fru talman! Jag tackar socialminister Göran Hägglund för svaret.
              Jag tror att vi alla är överens om det som ministern sade nu.
            </seg>
            <seg n="c7788b25">
              Men faktum är att sådant här ändå sker. När det sker måste vi
              se kvinnans situation och det som hon har varit med om. Efter
              flera års kamp lyckade Tracy Marciniak få till en sådan här lagändring
              i USA. Det finns en liknande lagstiftning i 35 av USA:s delstater.
              Även i Storbritannien finns en sådan lagstiftning. I inget av
              fallen har det lett till någon skärpning av abortlagstiftningen,
              till exempel.
            </seg>
            <seg n="9f38d353">
              Vi i Sverigedemokraterna anser det inte vara tillräckligt att
              våld mot gravida räknas som en försvårande omständighet och att
              det kan räknas som grov misshandel. Vi vill öka ofödda barns rättsskydd.
              Om ett ofött barn i vecka 22 i juridisk mening räknas som ett
              barn undrar vi varför det inte kan tillmätas betydelse även när
              det blir misshandlat i magen.
            </seg>
            <seg n="03ed43ee">
              Anser inte socialminister Göran Hägglund att kvinnor och deras
              ofödda barn som blir utsatta för denna grova kränkning behöver
              en större upprättelse? Ska det verkligen kunna likställas med
              en svår kroppsskada när ett barn i magen blir dödat?
            </seg>
          </u>
          <note type="speaker" n="888d7872">
            Anf. 47 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-35b6d3cc0b5334ea-1" n="6297d382">
            <seg n="002146bf">
              Fru talman! Jag måste bekänna att det är lite svårt att hänga
              med i alla turer. Vi i Sverige diskuterar den svenska lagstiftningen.
              Vad som händer i USA och vad som händer i Storbritannien är rimligen
              en fråga för just dessa länder.
            </seg>
            <seg n="9d832775">
              I Sverige arbetar vi hårt för att förebygga fall som handlar
              om misshandel i största allmänhet. Men det är särskilt förfärligt
              när det handlar om kvinnor och kvinnor som är gravida. Därför
              finns det all anledning att vi ska ha ett bättre förebyggande
              men också tydliga straff för de personer som gör sig skyldiga
              till misshandel av människor i allmänhet och i synnerhet när det
              gäller gravida kvinnor.
            </seg>
            <seg n="505dacd2">
              Mineralstrategi
            </seg>
          </u>
          <note type="speaker" n="2e0fcc86">
            Anf. 48 JOHAN JOHANSSON (M):
          </note>
          <u who="johan_johansson_i_boden_69c93e_w" xml:id="i-68305320016208d7-0" n="d0ed413f">
            <seg n="a57e9492">
              Fru talman! Mineraler påverkar vår vardag och levnadsstandard.
              Behovet av mineraler är växande, och näringen svarar för en femtedel
              av vår nettoexport. Genom att släppa det statliga monopolet på
              prospektering öppnade Bildtregeringen för en del av den utveckling
              vi ser i dag.
            </seg>
            <seg n="4a31e57b">
              Jag vill ställa en fråga till näringsminister Annie Lööf om hur
              hon ser på regeringens satsning på en mineralstrategi som ska
              ske i nära samverkan med näringens aktörer och hur det kan leda
              till fler jobb och ökade exportintäkter.
            </seg>
          </u>
          <note type="speaker" n="59c05fdf">
            Anf. 49 Näringsminister ANNIE LÖÖF (C):
          </note>
          <u who="unknown" xml:id="i-19fef76b7afb22a3-4" n="ef8d5e58">
            <seg n="b637d462">
              Fru talman! Jag tackar Johan Johansson för frågan. Det är helt
              korrekt; gruvnäringen står inför en enorm boom vad gäller både
              tillväxt och sysselsättning.
            </seg>
            <seg n="e04c08b2">
              Som regeringen aviserade redan i budgetpropositionen i höstas
              arbetar vi intensivt med att ta fram en mineralstrategi. Denna
              strategi ska knyta samman samtliga frågor som branschen har belyst
              som angelägna för gruvnäringen. Det är infrastruktur, kompetensförsörjning,
              attraktiva och fyllda utbildningsplatser, snabbare hantering av
              tillståndsprocesser, internationellt samarbete, forskning och
              utveckling och kapitalförsörjning alltså många av dessa frågor.
            </seg>
            <seg n="b13ded72">
              Vi vill inte göra detta i stängda rum på Näringsdepartementet,
              utan vi vill ha en öppen och god dialog med näringen. Dialogen
              har redan påbörjats, och den är intensiv nu under mars månad.
              Vi har också planerat för tre dialogmöten i området där gruvnäringen
              nu växer för att få in ytterligare synpunkter. Att kräva en mineralstrategi
              nu, som oppositionen gör, skulle medföra att dialogen inte äger
              rum.
            </seg>
          </u>
          <note type="speaker" n="73ce4003">
            Anf. 50 JOHAN JOHANSSON (M):
          </note>
          <u who="johan_johansson_i_boden_69c93e_w" xml:id="i-68305320016208d7-1" n="d0ed413f">
            <seg n="ee83261f">
              Fru talman! Jag tackar näringsministern för svaret. Det är klokt
              och riktigt att satsa på en mineralstrategi. Det visar att regeringen
              prioriterar både malmtransporter och mineralfrågor i stort.
            </seg>
            <seg n="7cf5129d">
              Jag är särskilt glad över de satsningar som näringens aktörer
              gör själva. Ett bra exempel är den gruv- och metallurgiforskning
              som sker i Luleå där LKAB:s forskningsmasugn, Swerea Mefos och
              Luleå tekniska universitet är viktiga pusselbitar.
            </seg>
            <seg n="bbc2b539">
              Det är jätteviktigt att näringens aktörer själva tar initiativ
              till forskning och kompetensutvecklingsfrågor dels för att de
              har de ekonomiska resurserna, dels för att de vet vilka problemställningar
              som är riktiga. Detta kommer att stärka konkurrenskraften.
            </seg>
          </u>
          <note type="speaker" n="e4e43de7">
            Anf. 51 Näringsminister ANNIE LÖÖF (C):
          </note>
          <u who="unknown" xml:id="i-19fef76b7afb22a3-5" n="ef8d5e58">
            <seg n="2fd2bca5">
              Fru talman! Gruv- och mineralnäringen i Sverige är angelägen
              för regeringen. Det är därför det inte bara är jag som näringsminister
              och ansvarig för gruv- och mineralfrågor har varit på besök och
              arbetar med frågan. Ett flertal andra ministrar har också varit
              där uppe och belyst sina aspekter av hur vi ska stärka denna näring.
            </seg>
            <seg n="df814d85">
              Mineralstrategins syfte handlar om att dels få fram ett resultat
              i fråga om en strategi, dels om processen att ha en dialog. Om
              vi nu skulle fatta beslut och skriva fram en mineralstrategi på
              snabb tid omkullkastar vi och föregriper vi det pågående arbete
              som nu sker med branschen. Det är en dialog som vi har byggt upp
              och som jag tycker är viktig. Vi försöker få med så mycket som
              möjligt i den strategi som branschen lyfte fram som angelägna
              frågor. Strategin kommer att presenteras före detta års slut.
              Jag skulle beräkna det till någon gång i november december.
            </seg>
          </u>
          <note n="ddffecb0">
            Cirkulär migration
          </note>
          <note type="speaker" n="b8786195">
            Anf. 52 MARIA STENBERG (S):
          </note>
          <u who="maria_stenberg_e11408_w" xml:id="i-387db0bc19a6d613-0" n="9b1c4c24">
            <seg n="066194b2">
              Fru talman! Min fråga går till statsrådet Billström. För nästan
              ett år sedan lämnade en parlamentariskt tillsatt kommitté det
              slutbetänkande jag visar upp här, Cirkulär migration och utveckling
              , till statsrådet.
            </seg>
            <seg n="8c8e1399">
              Jag var medlem i kommittén. Den hade till uppdrag att både identifiera
              och lägga fram nya förslag till hur man ska kunna utveckla den
              cirkulära migrationen. Som nordbor är vi vana vid att människor
              flyttar och arbetar mellan gränserna, men kommittén hade till
              uppdrag att se hur vi kan möjliggöra en cirkulär migration. för
              människor som bor längre bort från Sverige.
            </seg>
            <seg n="74110647">
              Många saker kom fram i betänkandet. Men en sak som jag vill fråga
              statsrådet om är ganska väsentlig. Nu börjar det närma sig terminsslut.
              Utländska studenter har inte möjlighet att söka jobb på en gång
              efter sina avslutade studier. Kommittén lade fram ett förslag
              om att man skulle förlänga uppehållstillståndet i sex månader.
              Hur går det med förslagen?
            </seg>
          </u>
          <note type="speaker" n="861bb2a4">
            Anf. 53 Statsrådet TOBIAS BILLSTRÖM (M):
          </note>
          <u who="tobias_billstrom_migrationsminister_w" xml:id="i-4d9878e819acf8dd-0" n="48154f89">
            <seg n="311fda4e">
              Fru talman! Jag tackar Maria Stenberg för att hon lyfter fram
              frågan. Det är helt riktigt att cirkulär migration har varit en
              prioriterad fråga för regeringen. Detta betänkande var också ett
              betänkande där det fanns en bred politisk enighet i de slutsatser
              som överlämnades till regeringen.
            </seg>
            <seg n="58dae839">
              Detta är naturligtvis någonting som regeringen har tagit fasta
              på. Arbetet med att analysera hur vi ska kunna ta hand om de förslag
              som lades fram i slutbetänkandet pågår just nu på Justitiedepartementet.
              Det är helt riktigt att ett av de förslag som fördes fram var
              att förlänga den period som studenter som har tagit ut sin examen
              i Sverige kan vistas i vårt land för att söka arbete. Detta är
              ett av de förslag som vi tittar på.
            </seg>
            <seg n="d8c56cd0">
              Jag kan för närvarande inte riktigt precisera när vi kommer med
              en proposition i dessa ärenden. Men vi kommer att göra det eftersom
              vi tycker att det är angelägna och viktiga frågor.
            </seg>
          </u>
          <note type="speaker" n="01a288a7">
            Anf. 54 MARIA STENBERG (S):
          </note>
          <u who="maria_stenberg_e11408_w" xml:id="i-387db0bc19a6d613-1" n="9b1c4c24">
            <seg n="147d1c63">
              Fru talman! Jag får tacka statsrådet för svaret. Jag tror att
              det är rätt väsentligt att man kommer fram med en proposition.
              Det är klart att om Sverige vill utvecklas och om man dessutom
              vill ge utländska studenter möjlighet att skaffa sig arbetslivserfarenhet
              eller att bidra till innovationer på svensk arbetsmarknad är det
              viktigt att man underlättar. Sex månader är inte en alltför lång
              tid.
            </seg>
            <seg n="33979381">
              Jag ser fram emot att statsrådet inom en snar framtid kommer
              fram med en proposition som underlättar cirkulär migration.
            </seg>
          </u>
          <note type="speaker" n="b62e08cf">
            Anf. 55 Statsrådet TOBIAS BILLSTRÖM (M):
          </note>
          <u who="tobias_billstrom_migrationsminister_w" xml:id="i-4d9878e819acf8dd-1" n="48154f89">
            <seg n="cf2f863f">
              Fru talman! Jag kan inte annat än att dela denna slutsats. Jag
              tycker dessutom att det är viktigt att slå ett slag för den stora
              analys som görs i slutbetänkandet. Sverige har internationellt
              allt att vinna på att försöka få fler stater att uppmärksamma
              betydelsen och vikten av att vi står upp för möjligheten att lite
              friare röra sig över gränser för att till exempel söka arbete,
              bilda familj eller motsvarande. Det gäller både som arbetskraftsmigrant
              och som student.
            </seg>
            <seg n="f37c00c7">
              Det är den anda som präglar det här betänkandet, och det är också
              den anda som jag som migrationsminister använder mig av när jag
              visar upp för övriga EU och övriga världen den mycket stora enighet
              som finns i den här kammaren om att det är angeläget, viktigt
              och betydelsefullt att människor migrerar. Det blir nämligen en
              ganska stor ekonomisk vinst av detta i slutändan för alla inblandade
              parter.
            </seg>
            <seg n="5fc6a25f">
              Jämställdheten
            </seg>
          </u>
          <note type="speaker" n="71baa742">
            Anf. 56 MONICA GREEN (S):
          </note>
          <u who="monica_green_034893_w" xml:id="i-31b2b8dd242ce5dc-0" n="5f54ce49">
            <seg n="94a68ae9">
              Fru talman! Jag har en fråga till jämställdhetsministern angående
              att jämställdheten går bakåt i Sverige. Sverige är inte längre
              det framgångsrika jämställdhetsland som vi har varit. Vi tappar
              positioner i mätningarna jämfört med andra länder. De andra nordiska
              länderna har gått förbi oss därför att de har antagit den svenska
              modellen som numera är en nordisk modell. Vi har flyttat fram
              positionerna, byggt ut barnomsorgen, och haft mer jämställdhetsarbete
              och så vidare, men nu tappar vi.
            </seg>
            <seg n="fe76c37a">
              Kvinnor tjänar mindre. De jobbar mycket mer deltid, de har mycket
              fler osäkra anställningar och de måste jobba på inringning och
              vara ständigt standby. Många kvinnor får leva med att sitta med
              mobiltelefonen och vara beredda att ta ett jobb på en kortare
              tid. Säger de nej vid ett tillfälle blir de kanske inte uppringda
              nästa gång. Det är mycket osäkra anställningar. Dessutom gör de
              ett betydligt större oavlönat arbete i sitt eget hem, i sina föräldrars
              hem och i sina svärföräldrars hem.
            </seg>
            <seg n="3e1041c8">
              Även när det gäller makten har Sverige tappat i anseende när
              det gäller kvinnors möjligheter till inflytande och reell makt.
              Vad tänker jämställdhetsministern göra åt det?
            </seg>
          </u>
          <note type="speaker" n="d3cea81b">
            Anf. 57 Statsrådet NYAMKO SABUNI (FP):
          </note>
          <u who="nyamko_sabuni_bitradande_utbildningsminister_w" xml:id="i-19fef76b7afb22a3-6" n="2cbc7a06">
            <seg n="722eea12">
              Fru talman! Jämställdhetsfrågor har varit prioriterade för den
              här regeringen sedan första året, 2006, när vi tog över makten.
              Anslaget till dessa frågor tiodubblades jämfört med Socialdemokraternas
              regeringstid. Ni anslog 40 miljoner kronor per år varav bara 20
              användes. 20 miljoner blev kvar därför att det tydligen inte fanns
              några idéer att använda dessa pengar till. Så har det inte varit
              för den här regeringen.
            </seg>
            <seg n="ade279d8">
              Jag skulle också vilja påpeka att det är väldigt lätt för Monica
              Green och andra att säga att Sverige har tappat i rankning. När
              man tittar närmare på detta kan man se att det beror på att Sverige
              saknar kvinnlig statschef och kvinnlig regeringschef. Jag är väldigt
              nöjd med den statsminister vi har just nu. Jag behöver inte nödvändigtvis
              toppa rankningen på grund av det.
            </seg>
            <seg n="ee8d7626">
              I övrigt vill jag säga att vi har satsat väldigt mycket. Det
              handlar om kampen mot våld, jämställd arbetsmarknad, jämställt
              familjeliv och möjligheter för människor att komma ut i arbete.
              Vi har infört jobbskatteavdrag och avskaffat förmögenhetsskatten
              för att kunna få mer pengar till tillväxt och skapande av fler
              jobb. Det är framför allt kvinnor som har tjänat på dessa reformer.
            </seg>
          </u>
          <note type="speaker" n="8214bf7d">
            Anf. 58 MONICA GREEN (S):
          </note>
          <u who="monica_green_034893_w" xml:id="i-31b2b8dd242ce5dc-1" n="5f54ce49">
            <seg n="f585eabf">
              Fru talman! Det är många tjusiga ord. Det låter väldigt bra.
              Grejen är att kvinnor inte upplever detta. Kvinnor får fler osäkra
              anställningar. Kvinnors arbetslöshet är lika hög som mäns trots
              att de tjänar mycket mindre. En del i regeringen tror ju att det
              är bättre att sänka lönerna för vissa åldersgrupper. Det visar
              tydligt att det inte hjälper eftersom kvinnor tjänar mindre, och
              det har bara en marginell effekt på arbetsmarknaden. Det hjälper
              inte att sänka löner till exempel. Det borde vara lika lön för
              lika arbete. Så är det inte i dag. De osäkra anställningarna har
              blivit fler. Kvinnor upplever att de får ta ett större ansvar
              i hemmet därför att de numera tvingas till ofrivillig deltid.
              De vill jobba mer, tjäna sina egna pengar och bestämma över sina
              egna liv. Jämställdheten har gått bakåt, oavsett om regeringen
              har tjusiga visioner som den inte lever upp till.
            </seg>
          </u>
          <note type="speaker" n="733eeb27">
            Anf. 59 Statsrådet NYAMKO SABUNI (FP):
          </note>
          <u who="nyamko_sabuni_bitradande_utbildningsminister_w" xml:id="i-19fef76b7afb22a3-7" n="2cbc7a06">
            <seg n="3330fbcc">
              Fru talman! Jag vet inte om Monica Green är orolig för kvinnor
              som inte känner av de framgångar som regeringens politik ändå
              har åstadkommit eller om Monica Green är mest orolig för själv
              och sina möjligheter att konkurrera med den politik som bedrivits.
            </seg>
            <seg n="6df6607c">
              Lönegapet mellan kvinnor och män har faktiskt minskat. Det är
              någonting som den socialdemokratiska regeringen inte kunde åstadkomma
              eftersom man förlitade sig på att facket, LO och andra fack, skulle
              lyckas få kvinnopotter i löneavtalen, vilket man aldrig lyckats
              med. Jobbskatteavdragets konstruktion, där man sänker mer för
              dem med låga löner och medellöner och mindre för dem med höga
              inkomster har lett till att löneskillnaderna mellan män och kvinnor
              har minskat.
            </seg>
            <seg n="69447113">
              Sedan vill jag upplysa Monica Green om att den senaste statistiken
              visar att jämfört med för 20 år sedan arbetar kvinnor i dag en
              timme mindre med det obetalda hemarbetet. Denna timme motsvarar
              ungefär nio arbetsveckor. De timmarna läggs nu på lönearbete det
              är så man kan tjäna mer eller på att ta hand om sig själv. Det
              är viktigt. Jag vill gärna se den utvecklingen. Därför är hushållsnära
              tjänster en mycket viktig reform för alla dessa kvinnor som ska
              lyckas kombinera yrkesliv och familjeliv.
            </seg>
            <seg n="8186fb72">
              Gränsöverskridande infrastruktur
            </seg>
          </u>
          <note type="speaker" n="0339045a">
            Anf. 60 NINA LARSSON (FP):
          </note>
          <u who="nina_larsson_c71518_w" xml:id="i-a1e43a9e73e8d811-0" n="853ab38c">
            <seg n="fd4772e5">
              Fru talman! Min fråga går till infrastrukturministern. Det var
              med glädje som jag läste de båda artiklar som ministern skrev
              tillsammans med min kollega moderaten Jan-Evert Rådhström i DN
              och Nya Wermlands-Tidningen där ni lyfter upp vikten av sträckan
              HelsingforsOslo. Det gjorde mig särskilt glad, för det är inte
              alla som uppmärksammar att vi har infrastruktur som rör sig gränsöverskridande.
              Det behöver vi ytterligare belysa.
            </seg>
            <seg n="a900b58e">
              Norge är vår näst största exportmarknad. Både import- och exportsiffrorna
              rör sig i rätt riktning, vilket är mycket lovvärt. 45 procent
              av Norges större företag ligger dessutom i den nog så viktiga
              Osloregionen. Det finns enorma möjligheter att utveckla och ta
              till vara den potential som det faktum att vi ligger nära ett
              extremt rikt oljeland medför.
            </seg>
            <seg n="a4cb41aa">
              Med anledning av den kommande infrastrukturproposition är min
              fråga: Vad tänker infrastrukturministern göra för att ytterligare
              stärka den gränsöverskridande infrastrukturen, och i synnerhet
              när det gäller sträckan OsloHelsingfors?
            </seg>
          </u>
          <note type="speaker" n="90ddf537">
            Anf. 61 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-8" n="498e9edc">
            <seg n="f169a7cb">
              Fru talman! Vi har för avsikt att lägga fram infrastrukturpropositionen
              som ett komplement till det tidigare beslutet. Där ligger fokus
              på att se till att den järnväg som vi har återigen blir mer robust
              och pålitlig. I detta ingår också att titta på flaskhalsar och
              kapacitetsbrister.
            </seg>
            <seg n="9b890a56">
              Vi för självfallet också en dialog med grannländerna, till exempel
              Norge. Norge gör just nu själva en liknande kapacitetsutredning.
              De tittar också på sina höghastighetståg. Här behöver vi ha ett
              samarbete precis på samma sätt som vi har när det gäller Malmbanan
              och Ofotendelen mellan Luleå och Narvik. Vi tittar också på Meråker
              för att sedan komma vidare på mot Sundsvall.
            </seg>
            <seg n="674f2a6e">
              Det pågår en diskussion oss kolleger emellan. Vi försöker gemensamt
              att få de här utredningarna att hänga ihop.
            </seg>
          </u>
          <note type="speaker" n="1d1fd2d6">
            Anf. 62 NINA LARSSON (FP):
          </note>
          <u who="nina_larsson_c71518_w" xml:id="i-a1e43a9e73e8d811-1" n="853ab38c">
            <seg n="54a8f013">
              Fru talman! Tack, statsrådet, för detta positiva svar! Det finns
              ett positivt exempel när man tittar på gränsöverskridande infrastruktur,
              och det är Öresundsbron. Den har lett till en enormt positiv utveckling
              och en ökad integration.
            </seg>
            <seg n="504c486c">
              Den ökade integrationen är verkligen någonting som vi nordiska
              länder behöver. Inte minst om vi ska kunna stå starka i den stenhårda
              internationella konkurrens som vi i Sverige och våra nordiska
              grannländer dagligen utsätts för behöver vi nyttja varandras positiva
              sidor. Därför kan jag inte nog trycka på vikten av att vi förbättrar
              infrastrukturstråken, såväl när det gäller väg och järnväg som
              andra transportslag, över landsgränserna.
            </seg>
          </u>
          <note type="speaker" n="681a35fa">
            Anf. 63 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-9" n="498e9edc">
            <seg n="464281d4">
              Fru talman! Det som Nina Larsson tar upp när det gäller gränsöverskridande,
              framför allt infrastruktur och transporter, leder verkligen till
              alla länders tillväxt men också till människors möjlighet att
              utvecklas. Det ser vi inte bara i Öresundsregionen utan även väldigt
              påtagligt i HaparandaTorneå-trakten och där vi använder Östersjön
              som en viktig handelsled. Men det allra enklaste är naturligtvis
              att börja där landsgränserna ligger tajt ihop som till exempel
              mellan Sverige och Norge.
            </seg>
            <seg n="71436895">
              Norrbotniabanan
            </seg>
          </u>
          <note type="speaker" n="a9d50034">
            Anf. 64 HELENA LINDAHL (C):
          </note>
          <u who="helena_lindahl_a3ec35_w" xml:id="i-83cecf09c28f3b55-0" n="e2c023b3">
            <seg n="6a61db8e">
              Fru talman! Min fråga går till infrastrukturminister Catharina
              Elmsäter-Svärd. I norra Västerbotten återfinns en betydande del
              av landets skogs-, järn- och stålproduktion. Dess värre riskerar
              den här produktionen och förädlingen att försvagas då järnvägssystemet
              i norra Norrland inte är rationellt. Stora värden riskerar att
              gå förlorade då godstransporterna till och från norra Sverige
              inte kan hålla den standard som krävs. I dag fattas 26 mil järnväg
              mellan Umeå och Luleå för att Botniska korridorens del genom Sverige
              ska vara komplett.
            </seg>
            <seg n="b7920a40">
              I höst kommer den nya nationella infrastrukturplanen att fastställas,
              och jag hoppas att infrastrukturministern kommer att jobba för
              att införliva Norrbotniabanan i planen. Men för att få ett förtydligande
              måste jag ändå ställa frågan: Kommer så att bli fallet?
            </seg>
          </u>
          <note type="speaker" n="bfd6c71a">
            Anf. 65 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-10" n="498e9edc">
            <seg n="f667af85">
              Fru talman! Jag kan inte i dag säga vilka objekt som kommer att
              vara med i en infrastrukturplan som ska kompletteras. Det arbete
              som pågår just nu tillsammans med Trafikverket, som har gjort
              en kapacitetsutredning, har fokus på hur våra godsstråk går genom
              landet och in och ut ur landet. Det är väldigt mycket som börjar
              norrifrån och ska vidare ut. Skogsindustrin är en väsentlig del.
              En annan handlar om arbetspendlingen.
            </seg>
            <seg n="800c5ee9">
              Med tanke på att en mil järnväg i runda slängar kostar 1 miljard
              använder vi oss av fyrstegsprincipen: Var får vi ut mest infrastruktur
              för minst pengar och på bäst tid? Vi hade diskussioner tidigare
              om Inlandsbanan som är ett hyfsat billigt komplement till nuvarande
              infrastruktur, men det handlar också om mötesplatser på nuvarande
              infrastruktur.
            </seg>
            <seg n="6d704e9d">
              När det gäller den delen av Botniska korridoren som är den felande
              eller snarare saknade länken, alltså Norrbotniabanan, pågår det
              parallellt ett arbete i EU med de nya TEN-T Trans-European Networks.
              Vi vet ännu inte i dag vilka pengar som finns till vårt förfogande,
              utan det kommer kanske fram först nästa år. Men vi följer detta
              parallellt.
            </seg>
          </u>
          <note type="speaker" n="ca8cce69">
            Anf. 66 HELENA LINDAHL (C):
          </note>
          <u who="helena_lindahl_a3ec35_w" xml:id="i-83cecf09c28f3b55-1" n="e2c023b3">
            <seg n="c7e642af">
              Fru talman! Tack för svaret, infrastrukturministern! Ministern
              var inne på precis det som jag skulle vilja ta upp, nämligen att
              under förra mandatperioden gjorde Maud Olofsson och Åsa Torstensson
              precis det som infrastrukturministern talade om. De skickade in
              en TEN-ansökan till EU, och den har beviljats. Det betyder att
              EU tycker att banan är ett viktigt infrastrukturstråk i Europa.
              Det innebär också, som infrastrukturministern påpekade, att vi
              kan få medfinansiering för att färdigställa banan. Men enligt
              min vetskap betyder det här också att banan måste vara byggd senast
              2030, för annars utgår eventuellt vite, en straffavgift, från
              EU.
            </seg>
            <seg n="a17beaa0">
              Jag hoppas och tror att infrastrukturministern håller med EU
              om att Norrbotniabanan är strategiskt viktig i Europa och att
              banan nu ska prioriteras i den nationella infrastrukturplanen.
            </seg>
            <seg n="8fd43130">
              Jag skulle gärna vilja höra lite mer om hur ministern ser på
              medfinansieringen från EU och tidsgränsen som går vid 2030.
            </seg>
          </u>
          <note type="speaker" n="aede292e">
            Anf. 67 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-11" n="498e9edc">
            <seg n="a87b7a5c">
              Fru talman! I nästa vecka, den 22 mars, har vi nästa transportministerråd
              i Bryssel. Då kommer vi bland annat att ta upp en allmän inriktning
              när det gäller TEN-T, bland annat utifrån de mycket tuffare krav
              som man har om man ingår i stomnätverket Core Network där den
              här delen skulle finnas med. Det finns samtidigt ganska tuffa
              krav både på vägsidan och på järnvägssidan, och vi måste förhålla
              oss till vad det innebär kostnadsmässigt.
            </seg>
            <seg n="bb532ec4">
              Som det har varit hittills får man använda medfinansieringen
              till studier och projektering. Det är nästan alltid så att den
              största delen, närmare 90 procent, står medlemsstaten, i det här
              fallet Sverige, nästan ensamt för. I dag finns inte den här sträckningen
              med i infrastrukturplanen, och det stämmer att ska man få ta del
              av eventuella pengar ska det vara klart till 2030. Det är därför
              vi måste ha parallella diskussioner här i Sverige och i EU.
            </seg>
            <seg n="651ffb3a">
              Välfärdsutvecklingsrådets neutralitet
            </seg>
          </u>
          <note type="speaker" n="f7453563">
            Anf. 68 CHRISTIN HAGBERG (S):
          </note>
          <u who="christin_hagberg_079e72_w" xml:id="i-19fef76b7afb22a3-12" n="49e8bfb0">
            <seg n="73aadb80">
              Fru talman! Regeringen har ett välfärdsutvecklingsråd som ska
              ge stöd i frågor som rör kvalitet och utveckling inom vård- och
              omsorgssektorn. En av medlemmarna i rådet är Henrik Borelius som
              är vd för vårdbolaget Attendo som är en stor, privat utförare
              inom bland annat äldreomsorgen.
            </seg>
            <seg n="4d970062">
              Under den tid som Borelius har suttit i rådet har en delrapport
              lämnats till regeringen. Det var i maj förra året. I rapporten
              föreslås att kommunerna bör tvingas att betala ut högre bidrag
              till privata vård- och omsorgsföretag. Detta kan driva upp värdet
              på Attendo och därmed också värdet på de aktier som Henrik Borelius
              äger.
            </seg>
            <seg n="db8a990c">
              Attendo är nu till salu, och Borelius kommer med största sannolikhet
              att personligen erhålla en del av vinsten när bolaget säljs. Risken
              är överhängande att egenintresset har inflytande på de råd han
              ger i egenskap av ledamot i Välfärdsutvecklingsrådet.
            </seg>
            <seg n="cd801967">
              Mot bakgrund av detta vill jag fråga socialministern om han anser
              att det är lämpligt att Borelius sitter kvar i rådet.
            </seg>
          </u>
          <note type="speaker" n="ba78efc3">
            Anf. 69 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-35b6d3cc0b5334ea-2" n="6297d382">
            <seg n="b0efcf80">
              Fru talman! Svaret är ja.
            </seg>
          </u>
          <note type="speaker" n="0179f189">
            Anf. 70 CHRISTIN HAGBERG (S):
          </note>
          <u who="christin_hagberg_079e72_w" xml:id="i-19fef76b7afb22a3-13" n="49e8bfb0">
            <seg n="e41be6eb">
              Fru talman! Socialministern verkar ta mycket lätt på frågan.
              De affärer som görs när riskkapitalbolag köper och säljer vårdbolag
              av och till varandra är i miljardklassen. Mer än hälften av ledamöterna
              i Välfärdsutvecklingsrådet kommer från ett privat vårdföretag
              eller liknande. Risken är överhängande att ledamöternas egna ekonomiska
              intressen direkt påverkar de råd som de ger i Välfärdsutvecklingsrådet.
            </seg>
            <seg n="76529a16">
              Hur säkerställer socialministern att ledamöterna i Välfärdsutvecklingsrådet
              inte använder rådet för att främja sina egna intressen?
            </seg>
          </u>
          <note type="speaker" n="617f8d52">
            Anf. 71 Socialminister GÖRAN HÄGGLUND (KD):
          </note>
          <u who="goran_hagglund_socialminister_w" xml:id="i-35b6d3cc0b5334ea-3" n="6297d382">
            <seg n="7a1b23e7">
              Fru talman! Jag tar verkligen inte lätt på de här frågorna. Vi
              har tillsatt ett råd som innehåller personer som representerar
              handikapporganisationer, vårdpersonal, läkare och Sveriges Kommuner
              och Landsting. Där sitter också representanter från Helsingforss
              läns landsting, Landstinget i Jönköpings län, Lekebergs kommun
              och flera andra kommuner. Det är personer som har olika ingångar
              när det handlar om vård- och omsorgsfrågor. Det är en krets av
              personer som är engagerade i vård- och omsorgsfrågor, och de har
              lite olika perspektiv.
            </seg>
            <seg n="449bd0f2">
              Jag tar däremot lätt på den här typen av kritik som jag tycker
              är låg, billig och populistisk. Vi jobbar intensivt med att förbättra
              vård och omsorg, och jag tycker att det är alldeles fel att dra
              ned diskussionen till att handla om någonting helt annat än just
              det som är avsikten med den politik som vi för.
            </seg>
          </u>
          <note n="6702ac67">
            Reglerna för uppehållstillstånd
          </note>
          <note type="speaker" n="308a2646">
            Anf. 72 EDIP NOYAN (M):
          </note>
          <u who="edip_noyan_65316b_w" xml:id="i-19fef76b7afb22a3-14" n="5179ba8d">
            <seg n="c9fdfe7f">
              Fru talman! Min fråga går till statsrådet Tobias Billström.
            </seg>
            <seg n="c9cd3d21">
              Sverige är ett bra land att leva och arbeta i. Det är också ett
              land som tagit stort ansvar för migrations- och asylpolitiken,
              vilket jag tycker är bra. Vissa saker kan dock förbättras. Många
              hittar till exempel kärleken i ett annat land, liksom många hittar
              den i Sverige. Att börja om i ett nytt land är en stor omställning,
              och på två år kan mycket hända. Sjukdom och till och med dödsfall
              kan slå sönder familjelyckan.
            </seg>
            <seg n="97c0bfd0">
              Om en utländsk medborgare är gift eller sambo med en svensk och
              anknytningen upphör inom två år får han eller hon sannolikt sitt
              uppehållstillstånd återkallat. Detta gäller även vid dödsfall.
              Sådana tragiska omständigheter är oftast omöjliga att förutse.
              Möjligheten för den efterlevande att kunna stanna kvar borde därför
              ses över.
            </seg>
            <seg n="b97babc6">
              Jag skulle vilja fråga statsrådet Tobias Billström om det inte
              vore lämpligt att se över nuvarande regler för att få större flexibilitet
              så att efterlevande kan stanna kvar i landet om partnern avlider
              innan två år passerat.
            </seg>
          </u>
          <note type="speaker" n="d4bed9de">
            Anf. 73 Statsrådet TOBIAS BILLSTRÖM (M):
          </note>
          <u who="tobias_billstrom_migrationsminister_w" xml:id="i-4d9878e819acf8dd-2" n="48154f89">
            <seg n="00835b4f">
              Fru talman! För att förstå frågeställningen måste man kanske
              också förstå förutsättningarna för den svenska migrationspolitiken.
            </seg>
            <seg n="b04ccb74">
              Vi har reglerad invandring till Sverige. Vi har inte fri invandring.
              Av det följer att man får uppehållstillstånd för vistelse i Sverige
              för att man uppfyller vissa av riksdagen beslutade kriterier.
              Man får asyl för att man uppfyller någon av skyddsgrunderna i
              vår lagstiftning. Man får uppehållstillstånd som anhöriginvandrare
              om man kan visa tillräckligt stark anknytning till Sverige och
              som arbetskraftsinvandrare om man får ett jobb inom ramen för
              lönevillkoren och socialförsäkringsvillkoren. Faller någon av
              dessa grunder, någon av dessa förutsättningar, faller också per
              definition den lagliga grunden för vistelse i vårt land och i
              förekommande fall även i Europeiska unionen.
            </seg>
            <seg n="9eb2e4c9">
              Jag tycker att det är bra att vi har en tvåårsregel. Det innebär
              att man har möjlighet att etablera sig i Sverige, men det innebär
              också att vi undviker till exempel skenförhållanden, sådana som
              ingås enbart för att man vill komma till Sveriges och vistas här
              men egentligen inte har en ärlig avsikt med det äktenskap som
              man ingår. Därför tycker jag att den nuvarande ordningen är bra.
            </seg>
          </u>
          <note type="speaker" n="a01434b2">
            Anf. 74 EDIP NOYAN (M):
          </note>
          <u who="edip_noyan_65316b_w" xml:id="i-19fef76b7afb22a3-15" n="5179ba8d">
            <seg n="aa03a8d4">
              Fru talman! Min fråga var om man kunde titta på omständigheterna
              ifall personen dör under tvåårsperioden. Man har ju ingen vetskap
              om framtiden och vad som kan hända. Det är inget man själv kan
              avgöra. Det är gudarnas makt som gäller.
            </seg>
          </u>
          <note type="speaker" n="3b12d41c">
            Anf. 75 Statsrådet TOBIAS BILLSTRÖM (M):
          </note>
          <u who="tobias_billstrom_migrationsminister_w" xml:id="i-4d9878e819acf8dd-3" n="48154f89">
            <seg n="171b557e">
              Fru talman! Jag kan ha förståelse för Edip Noyans synpunkter,
              men det är inte helt lätt att förena dem med riksdagens krav,
              med hur regelverket är konstruerat, vad gäller migration till
              Sverige. Det är viktigt att understryka att tvåårsregeln bör vara
              absolut och gälla alla omständligheter. Faller någon av grunderna
              för vistelse i Sverige faller hela den lagliga grunden för vistelsen.
            </seg>
            <seg n="71d57b71">
              Även om man kan ha förståelse för den typen av oförutsedda händelser
              kan till exempel ett äktenskap som från början upplevdes som mycket
              stabilt upphöra. Då är frågan om vi bör ha en karenstid för detta.
              Ja, det har vi i form av tvåårsperioden, och jag tycker att det
              är bra. Det skapar en balans i systemen.
            </seg>
            <seg n="46dc1f04">
              Lustgas som smärtlindring
            </seg>
          </u>
          <note type="speaker" n="10d4adb7">
            Anf. 76 HILLEVI LARSSON (S):
          </note>
          <u who="hillevi_larsson_618770" xml:id="i-95ffe3c969221439-0" n="f80b1c69">
            <seg n="2040df0a">
              Fru talman! Jag vill ställa min fråga till jämställdhetsminister
              Nyamko Sabuni.
            </seg>
            <seg n="fd7e05ad">
              Många kvinnor beskriver förlossningssmärtan som den värsta smärta
              de någonsin upplevt eller kommer att uppleva under sin livstid.
              Trots det har Landstinget Gävleborg beslutat att kvinnor som föder
              inte längre ska få lustgas. Lustgas är en mycket bra smärtlindring
              som även kvinnor som inte har exempelvis epidural ryggbedövning
              får mycket hjälp av.
            </seg>
            <seg n="f5722db6">
              Jag tycker att det måste vara kvinnornas eget val ifall de vill
              ha ryggbedövning eller inte. Dessutom kan man behöva lustgas som
              ett komplement till ryggbedövningen, något jag själv har använt.
              Det är en mycket viktig jämställdhetsfråga att man, oavsett var
              i landet man bor, får hjälp med den oerhörda smärta som en förlossning
              för många innebär.
            </seg>
            <seg n="a314366a">
              Att man inte längre ska ge lustgas motiveras med miljöskäl och
              personalskäl, alltså att personalen inte ska utsättas för lustgas.
              Det finns dock reningsanläggningar. Det finns möjlighet till bättre
              ventilation, tätare slangar, att man andas inne i lustgasmasken
              och så vidare.
            </seg>
            <seg n="529d51a1">
              Min fråga till jämställdhetsministern är: Kan inte regeringen
              ta fram riktlinjer så att alla kvinnor i Sverige får rätt till
              lustgas oavsett var de råkar bo?
            </seg>
          </u>
          <note type="speaker" n="c925040f">
            Anf. 77 Statsrådet NYAMKO SABUNI (FP):
          </note>
          <u who="nyamko_sabuni_bitradande_utbildningsminister_w" xml:id="i-19fef76b7afb22a3-16" n="2cbc7a06">
            <seg n="13334381">
              Fru talman! När man föder barn ska det vara den lyckligaste stunden
              i livet, och självklart ska man kunna göra det utan onödiga smärtor.
              Detta rör dock medicinska frågor som jag inte kan uttala mig om
              i denna talarstol. Jag har inte ens hört talas om fallet, vilket
              gör att det är svårt för mig att uttala mig om det.
            </seg>
            <seg n="1baef051">
              Jag tar gärna med mig frågan och ser vad den handlar om. Om inte
              annat kanske socialministern har koll på detta; jag vet inte.
              Det låter som något som läkarna måste avgöra utifrån arbetsmiljön
              och utifrån kvinnans bästa. Utgångspunkten måste vara att ingen
              ska behöva föda med onödiga smärtor. Jag utgår från att sjukvården
              även i detta fall agerar på det viset.
            </seg>
          </u>
          <note type="speaker" n="13d9b106">
            Anf. 78 HILLEVI LARSSON (S):
          </note>
          <u who="hillevi_larsson_618770" xml:id="i-95ffe3c969221439-1" n="f80b1c69">
            <seg n="d69a48f7">
              Fru talman! Det som angetts som alternativ till lustgas är epidural
              ryggbedövning och avslappningsövningar. Jag har absolut ingenting
              emot epidural jag har själv använt det men man måste respektera
              dem som inte vill ha det. Det kan leda till värksvaghet som kan
              leda till ökad risk för sugklocka och tång. Det är en oerhört
              viktig fråga. Att föda helt utan medicinsk smärtlindring är ungefär
              som att operera någon utan smärtlindring. Alla som fött barn vet
              att det kan göra mycket ont.
            </seg>
            <seg n="a48e1cae">
              Jag tycker inte att detta är någon medicinsk fråga. Arbetsmiljöverket
              kan självfallet se till att det blir säkert för personalen. Det
              finns mycket man kan göra, vilket jag nämnde tidigare, till exempel
              ha reningsanläggningar. Det har gjorts en reningsanläggning i
              Helsingfors som är väldigt effektiv. Man kan alltså lösa miljö-
              och arbetsmiljöproblemen på andra sätt.
            </seg>
            <seg n="3228b302">
              Kvinnor som grupp belastar mindre än män. Ska de då tvingas föda
              under fruktansvärda smärtor? Detta är en avgörande jämställdhetsfråga,
              och jag är tacksam för att Nyamko Sabuni tittar närmare på den.
              Jag hoppas att det ger resultat.
            </seg>
          </u>
          <note type="speaker" n="9eefb604">
            Anf. 79 Statsrådet NYAMKO SABUNI (FP):
          </note>
          <u who="nyamko_sabuni_bitradande_utbildningsminister_w" xml:id="i-19fef76b7afb22a3-17" n="2cbc7a06">
            <seg n="911ad837">
              Fru talman! Jag ska inte titta närmare genom att ge sjukvården
              expertråd. Jag utgår från att sjukvården är bättre lämpad att
              själv sköta detta. Det jag säger är att det självklart aldrig
              får förekomma att en kvinna tvingas föda under smärtor, utan att
              få hjälp. Det är det jag menar. Om det sedan är epidural, lustgas
              eller andra metoder som sjukvården använder är jag inte kvinna
              att uttala mig om. Jag utgår från att ingen kvinna i vårt land
              tvingas föda utan att få smärtlindring i den processen.
            </seg>
          </u>
          <note n="7c0c4653">
            Granskning av kvaliteten i förskolorna
          </note>
          <note type="speaker" n="6e14c126">
            Anf. 80 ANNIKA ECLUND (KD):
          </note>
          <u who="annika_eclund_53943e_w" xml:id="i-c0c9ed7105e4dd41-0" n="7a1213f6">
            <seg n="9a84765d">
              Fru talman! Även jag vill rikta min fråga till statsrådet Nyamko
              Sabuni. Det gäller tillsynsansvaret för förskoleverksamheten.
            </seg>
            <seg n="82e98752">
              Vi vet att Skolinspektionen har ett tillsynsansvar beträffande
              hur kommunerna lever upp till sina åtaganden. Sedan är det kommunerna
              själva som har tillsynsansvaret ute i den faktiska verksamheten.
              Det innebär att kommunerna ska kvalitetsgranska den verksamhet
              som de själva har huvudansvaret för. Det säger sig självt att
              den granskningen kanske inte alltid blir oberoende och självständig.
            </seg>
            <seg n="ea8cea5c">
              Kommunerna ska även granska fristående förskolor och dem som
              i olika former bedriver pedagogisk omsorg. Häri ligger ett konkurrensförhållande.
              Min fråga till statsrådet blir därför: Pågår det några diskussioner
              om hur en oberoende granskning och kvalitetsuppföljning ska ske
              i framtiden?
            </seg>
          </u>
          <note type="speaker" n="7e9d9e21">
            Anf. 81 Statsrådet NYAMKO SABUNI (FP):
          </note>
          <u who="nyamko_sabuni_bitradande_utbildningsminister_w" xml:id="i-19fef76b7afb22a3-18" n="2cbc7a06">
            <seg n="15bb8627">
              Fru talman! Granskning av våra förskolor är en viktig del för
              att kunna utveckla kvaliteten i dem. När föräldrar överlämnar
              sina barn till samhällets tjänst, statens och kommunernas tjänst,
              måste man självfallet kunna garantera att föräldrarna kan känna
              sig trygga och vara säkra på att barnen har det bra.
            </seg>
            <seg n="48c0071f">
              Den ordning vi hittills valt är att kommunerna ska granska verksamheten
              i enskilda förskolor. Det ska sedan rapporteras via kommunerna
              till Skolinspektionen. Jag har hittills inte hört att den ordningen
              inte skulle fungera, och därför har jag inget annat svar att ge
              än att så är det just nu och så fortsätter det att vara också
              framgent.
            </seg>
            <seg n="3fe7138e">
              Jag ser dock att det finns annat som är viktigt att följa vad
              gäller utvecklingen, såsom lärartätheten och barngruppernas storlek.
              Det är viktiga frågor och egentligen lätt för kommunerna att rapportera
              till Skolinspektionen så att vi får den statistiken och kan följa
              upp den ordentligt.
            </seg>
          </u>
          <note type="speaker" n="0ace0c7e">
            Anf. 82 ANNIKA ECLUND (KD):
          </note>
          <u who="annika_eclund_53943e_w" xml:id="i-c0c9ed7105e4dd41-1" n="7a1213f6">
            <seg n="0f6c13b6">
              Fru talman! Jag tackar statsrådet för svaret. Det var bra att
              hon kom in på detta med uppföljning. Föräldrarna vill i dag ofta
              ha möjlighet att välja en förskola av god kvalitet. Därför skulle
              det vara önskvärt att det fanns öppna jämförelser som tog hänsyn
              till det som statsrådet nämner. Hur många vuxna det är, hur många
              barn som finns på plats rent fysiskt, personalomsättningen och
              personalens utbildning kanske kan finnas med i dessa nyckeltal.
              Kan statsrådet ge besked om att det i framtiden kommer att bli
              lättare för föräldrar att välja barnomsorg utifrån öppna och oberoende
              jämförelser av kvaliteten i barnomsorgen?
            </seg>
          </u>
          <note type="speaker" n="df92f01d">
            Anf. 83 Statsrådet NYAMKO SABUNI (FP):
          </note>
          <u who="nyamko_sabuni_bitradande_utbildningsminister_w" xml:id="i-19fef76b7afb22a3-19" n="2cbc7a06">
            <seg n="bbd28930">
              Fru talman! Jag tackar Annika Eclund för frågan. Nej, jag kan
              nog inte på stående fot lova att jag kan komma att leverera det,
              men jag tycker att det är en viktig fråga. Den har diskuterats
              i många år i vårt land när det gäller både vården och omsorg om
              våra äldre, och det är klart att detta är viktigt också när det
              gäller skola och förskola.
            </seg>
            <seg n="f7c762fb">
              Redan i dag kan detta egentligen användas som konkurrensmedel
              av enskilda förskolor, som kan profilera sig på hemsidorna varför
              ska föräldrarna välja just deras förskola? Det ser jag som en
              möjlighet redan i dag. Om det borde finnas organiserat på nationell
              nivå är jag inte beredd att ge något svar på. Men politik handlar
              hela tiden om att följa upp och komma med nya idéer om vad man
              behöver göra. Det är självklart att också denna fråga som alla
              andra finns i omloppet. Kanske landar vi vid tillfälle i att det
              skulle behövas. Men att leverera en sådan lösning är ingenting
              som för tillfället finns i pipeline.
            </seg>
            <seg n="80e671a4">
              Isbrytarverksamheten
            </seg>
          </u>
          <note type="speaker" n="140813e0">
            Anf. 84 LEIF PETTERSSON (S):
          </note>
          <u who="leif_pettersson_c06679_w" xml:id="i-360dd799c53114e4-0" n="2dbcb0be">
            <seg n="6582da58">
              Fru talman! Min fråga går till statsrådet Catharina Elmsäter-Svärd
              och gäller isbrytarverksamheten, som diskuteras just nu.
            </seg>
            <seg n="cb97c9a6">
              För närvarande är avgiften för isbrytning inlagd i den allmänna
              farledsavgiften. Det innebär att man solidariskt betalar för isbrytningen
              runt Sveriges kuster genom samtliga farledsavgifter. Ibland kan
              det hända att det krävs isbrytning mycket långt söderut i Sverige.
              Det var inte många år sedan vi hade en ganska hård vinter även
              på västkusten och i de södra farvattnen.
            </seg>
            <seg n="2214a463">
              Men nu diskuteras bland annat från Sjöfartsverkets sida om man
              i stället skulle ta ut avgiften explicit för de transporter som
              utnyttjar isbrytarna. Jag undrar hur statsrådet ser på den frågan.
            </seg>
          </u>
          <note type="speaker" n="48e5a676">
            Anf. 85 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-20" n="498e9edc">
            <seg n="2dece28e">
              Fru talman! Jag var själv med både Atle och Oden uppe i Bottenviken
              förra veckan. Det är helt klart att isbrytarverksamheten gör nytta.
            </seg>
            <seg n="5003ef01">
              Det som Leif Pettersson säger om den diskussion som har förts
              är alldeles riktigt. De som tillhör de södra hamnarna, där man
              har långa farleder in och inte har så mycket is, till exempel
              i Göteborg, Trelleborg och Helsingborg, tycker ibland att det
              känns jobbigt att betala höga farledsavgifter när de inte har
              nytta av isbrytning. Det omvända skulle vara att de hamnar som
              behöver ha isbrytning får betala det själva. Diskussionen handlar
              då om vad som händer med den solidaritet som funnits hittills.
            </seg>
            <seg n="beb64095">
              Vi har ställt frågan för att se vad detta skulle innebära. Det
              har funnits en utredning tidigare om huruvida man skulle ha en
              finansiering där den som behöver ha isbrytarverksamheten betalar.
              Det finns dock risk för att det blir en väldigt sned fördelning.
            </seg>
            <seg n="4b376a92">
              Vi söker efter den bästa lösningen, där man kan få med dem som
              i konkurrens med hamnar i övriga Europa känner att de skulle kunna
              vara effektivare om de inte betalade för isbrytning men ändå inte
              hindra dem som behöver ha isbrytning genom att de i stället får
              betala oförtjänt höga avgifter.
            </seg>
          </u>
          <note type="speaker" n="21395b31">
            Anf. 86 LEIF PETTERSSON (S):
          </note>
          <u who="leif_pettersson_c06679_w" xml:id="i-360dd799c53114e4-1" n="2dbcb0be">
            <seg n="0d85c05d">
              Fru talman! Jag tackar för svaret. Jag tror att den enda väg
              som man skulle kunna gå om man ska ta bort den solidariska fördelningen
              av avgiften är att staten skjuter till pengar. Det brukar i alla
              fall finansministern ha vissa synpunkter på.
            </seg>
            <seg n="8fe945f3">
              Om man skulle gå in för en ordning där transporterna från norra
              Sverige, som det framför allt gäller, finge speciella kostnader
              för isbrytning skulle hela basindustrin och all den industri som
              i dag använder sig av sjöfarten få en direkt konkurrensnackdel.
              Om inte annat borde näringsministern ha synpunkter på detta. Detta
              skulle egentligen innebära att det under hela vinterhalvåret skulle
              bli omöjligt att bedriva sjöfart på norra Sverige i någon större
              utsträckning.
            </seg>
            <seg n="3ad38a04">
              Det är väldigt viktigt att denna konkurrensnackdel inte kommer
              till stånd. Jag tror att man i så fall kommer att leta sig andra
              vägar för godset. Jag hoppas alltså att statsrådet behåller den
              solidariska fördelningen.
            </seg>
          </u>
          <note type="speaker" n="bfb5f9f2">
            Anf. 87 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-21" n="498e9edc">
            <seg n="d912cbfb">
              Fru talman! Det jag kan konstatera när jag reser runt i hela
              vårt avlånga land, som har väldigt mycket kust, inte minst mot
              Östersjön, är att detta är en ständigt pågående diskussion. Däremot
              har vi inte tagit fram något förslag om att vi ska ha en avgift
              enbart för dem som använder isbrytningen. Det finns inget sådant
              förslag. Vi har dock ställt frågan vilka konsekvenserna skulle
              bli. Bland annat har Sjöfartsverket varit inblandat.
            </seg>
            <seg n="bee1e320">
              Vi jobbar dessutom med att försöka få isbrytarverksamheten så
              effektiv som möjligt, både miljömässigt och ekonomiskt. Därför
              har vi nu också ett formellt samarbete med Finland, vilket ser
              ut att kunna gynna bägge länderna. Vi prövar alltså olika vägar.
            </seg>
          </u>
          <note n="6e00e185">
            Ramöverenskommelsen om migration
          </note>
          <note type="speaker" n="fe5bbc73">
            Anf. 88 EVA LOHMAN (M):
          </note>
          <u who="eva_lohman_0fa2d1_w" xml:id="i-bf8785fcdbbb1299-0" n="58a6bcca">
            <seg n="922d3301">
              Fru talman! Jag har en fråga till statsrådet Billström med anledning
              av de beslut som regeringen har fattat i dag om en vidareutveckling
              av ramöverenskommelsen med Miljöpartiet. Det handlar om förordnanden
              om offentligt biträde i migrationsärenden, om den allmänna översyn
              som ska göras av Lifos och slutligen om hur utformningen av Migrationsverkets
              beslut kan utvecklas.
            </seg>
            <seg n="c7832126">
              Vad innebär detta rent konkret för exempelvis den enskilde asylsökande?
            </seg>
          </u>
          <note type="speaker" n="8063ae8f">
            Anf. 89 Statsrådet TOBIAS BILLSTRÖM (M):
          </note>
          <u who="tobias_billstrom_migrationsminister_w" xml:id="i-4d9878e819acf8dd-4" n="48154f89">
            <seg n="2403e392">
              Fru talman! Jag tackar Eva Lohman för frågan. Det är helt riktigt
              att vi i dag bockar av ytterligare tre punkter i den ramöverenskommelse
              som regeringen har ingått med Miljöpartiet om migrationspolitiken.
              De punkter som Eva Lohman räknade upp är väldigt viktiga. Det
              handlar om att förstärka den väldigt höga rättssäkerhet som vi
              redan har i vårt asylsystem på ett antal punkter där vi tycker
              att det finns anledning att göra översyner.
            </seg>
            <seg n="deddcde6">
              Det gäller till exempel frågan om offentligt biträde. Det ska
              ges ett uppdrag till Statskontoret att se över hur Migrationsverket
              utser och förordnar offentliga biträden. Det handlar även om landinformationssystemet,
              som ligger till grund för asylprövningarna, och den information
              som förs in i detta. Där tycker vi att man dels bör se över tillgängligheten
              och praxis, dels göra en allmän översyn av detta informationssystem,
              så att det håller en hög kvalitet. Slutligen har vi i dag på regeringssammanträdet
              fattat beslut om ett kommittédirektiv som innebär att vi ska se
              över hur beslut och domar utformas, så att de som är mottagare
              av informationen får en korrekt beskrivning av vad det egentligen
              är man har fattat beslut om i domstolen eller myndigheten. Det
              är vad det handlar om.
            </seg>
          </u>
          <note type="speaker" n="5d333961">
            Anf. 90 EVA LOHMAN (M):
          </note>
          <u who="eva_lohman_0fa2d1_w" xml:id="i-bf8785fcdbbb1299-1" n="58a6bcca">
            <seg n="782aef31">
              Fru talman! Jag tackar så mycket för svaret. Jag fick delvis
              också svar på min följdfråga, som lyder: Vad får detta för påverkan
              på rättssäkerheten? Statsrådet har redogjort lite grann för det,
              så jag nöjer mig med att tacka för svaret.
            </seg>
            <seg n="73fa72c6">
              Färjeförbindelsen över Kvarken
            </seg>
          </u>
          <note type="speaker" n="62bde761">
            Anf. 91 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_c49225_w" xml:id="i-25230d214bea2816-0" n="6cbc001b">
            <seg n="a51839e3">
              Fru talman! Jag har en fråga till statsrådet Catharina Elmsäter-Svärd.
              Det är en fråga som är väldigt viktig för mitt hemlän Västerbotten.
              Det handlar om förbindelsen över Kvarken.
            </seg>
            <seg n="8a4b45c2">
              Vår alliansregering har jobbat hårt inom EU och lyft fram betydelsen
              av E12:s hela sträckning från Helsingfors i Finland till Mo i
              Rana i Norge. Det har resulterat i att EU har gett hela E12 TEN-T-status.
            </seg>
            <seg n="827f7ed0">
              Dagens färjeförbindelse över Kvarken är under all kritik. Det
              civila samhället, näringsidkare och den gränsöverskridande arbetsmarknaden
              påverkas negativt som en följd av detta. Även miljön tar skada,
              då omvägar med bil görs runt Bottenviken.
            </seg>
            <seg n="189ac0df">
              Hur ser statsrådet Elmsäter-Svärd på färjetrafikens framtid?
              Har hon några funderingar om detta som vi kan ta del av?
            </seg>
          </u>
          <note type="speaker" n="b2041915">
            Anf. 92 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-19fef76b7afb22a3-22" n="498e9edc">
            <seg n="94a06b48">
              Fru talman! En gång i tiden var det rätt många färjor som gick
              från den svenska till den finska sidan, inte minst när man kunde
              handla taxfree. När det förändrades blev det inte många färjor
              kvar, förutom den som går över Kvarken. Jag tror att det var förra
              året som den som hade vunnit upphandlingen gjorde konkurs. Det
              kanske inte fungerade så bra företagsekonomiskt. Avtalsparten
              har varit den finska sidan, men i samarbete med det regionala
              och kopplat till Umeå, för färjan går mellan Umeå och Vasa. Staten
              har aldrig via subventioner stött den här färjetrafiken. Vi har
              prövat frågan om vi ska göra det och kommit fram till att vi inte
              ska det.
            </seg>
            <seg n="dee0bb64">
              Däremot har jag i kontakter med min finska kollega Merja Kyllönen
              sagt att vi som stat inte har någonting emot om Finland som stat
              har ett avtal med svenska sidan och kommunen eller regionen i
              fråga. Det har hittills brukat handla om 5 miljoner som man delar
              på hälften.
            </seg>
          </u>
          <note type="speaker" n="50069b60">
            Anf. 93 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_c49225_w" xml:id="i-25230d214bea2816-1" n="6cbc001b">
            <seg n="a7afd696">
              Fru talman! Tack så mycket för svaret. Jag har en kort följdfråga
              om statsrådet tror att TEN-T-status kommer att öka det politiska
              intresset för Kvarken och om man kan tänka sig en trestatslösning
              med Norge, Sverige och Finland för att förbättra färjetrafiken
              över Kvarken.
            </seg>
          </u>
          <note type="speaker" n="68e13d48">
            Anf. 94 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-1da25834532ef6f0-0" n="498e9edc" next="i-41d2762480603c61-0">
            <seg n="2884fc55">
              Fru talman! Om parterna ska utvecklas från att vara två till
              att bli tre kan jag inte se att det skulle finnas något hinder
              mot det. Min ingångspunkt har varit kontakterna med den finska
              sidan som har valt att ha det som statliga anslag. Vi har inte
              det som statliga anslag. Vi tycker att den lösningen är okej.
              Skulle det komma in ett ytterligare land om man ser det som angeläget
              ser jag inte att vi skulle vara motståndare till någonting sådant.
            </seg>
          </u>
          <note n="2dde1c9d">
            Anf. 95 TREDJE VICE TALMANNEN:
          </note>
          <u who="catharina_elmsater-svard_infrastrukturminister_w" xml:id="i-41d2762480603c61-0" n="498e9edc" prev="i-1da25834532ef6f0-0">
            <seg n="da4f51fa">
              Jag ber att få tacka närvarande statsråd och ministrar för medverkan
              i dagens frågestund. Jag vill återigen beklaga de tekniska missöden
              som ägde rum under frågestunden.
            </seg>
          </u>
          <note n="e96d0f4f">
            Ajournering
          </note>
          <note n="d9e04c88">
            På grund av tekniska problem ajournerades förhandlingarna från
            kl. 15.02 till kl. 15.17.
          </note>
          <note n="d42f9083">
            Återupptagna förhandlingar
          </note>
          <note n="3318052a">
            Förhandlingarna återupptogs kl. 15.17.
          </note>
          <note n="9215be51">
            8 § (forts. från 6 §) Vissa frågor om Försvarsmaktens materielförsörjning
            (forts. FöU3)
          </note>
          <note type="speaker" n="19b3540a">
            Anf. 96 ANNICKA ENGBLOM (M):
          </note>
          <u who="annicka_engblom_8c24a3_w" xml:id="i-46f230e77554845b-0" n="5b62c255">
            <seg n="f7b3ee28">
              Fru talman! Jag vill börja med att yrka bifall till förslaget
              i försvarsutskottets betänkande Vissa frågor om Försvarsmaktens
              materielförsörjning .
            </seg>
            <seg n="78779865">
              Riksrevisionsrapporter utgör alltid värdefull granskning, så
              också den rapport som vi debatterar i dag. Genom att identifiera
              och lära oss av tidigare begångna misstag i processer genomför
              vi förbättringar. Rätt materiel levererat i rätt tid är ett grundfundament
              i svensk försvarspolitik. Brister och förseningar i materielförsörjningsprocesser
              påverkar ytterst den svenska försvarsförmågan.
            </seg>
            <seg n="ce4a0958">
              Riksrevisionens rapport om försvarets internationella materielsamarbeten
              ska läsas noga men också genom glasögon med lite olika slipningar.
              Den genomfördes innan nu gällande materielförsörjningsstrategi
              hade implementerats fullt ut, vilket framhålls av Riksrevisionen
              själv och även i regeringens skrivelse.
            </seg>
            <seg n="acd673db">
              Vidare genomfördes granskningen innan budgeten för utgiftsområde
              6 presenterades för försvarsutskottet av departementet, där utskottsledamöterna
              på ett mycket öppet sätt fick sig redovisat pågående och framtida
              planerade försvarsmaterielprojekt ett bra steg i rätt riktning
              för att öka transparensen i materielförsörjningsprocessen i dialog
              med riksdagens ledamöter i försvarsutskottet.
            </seg>
            <seg n="e3609ec6">
              Men kanske viktigast, fru talman, är att se Försvarsmaktens omställning
              vad gäller materielförsörjningen på samma sätt och med samma förståelse
              som Försvarsmaktens omställning i övrigt. Internationellt försvarssamarbete
              hänger ihop med utvecklingen av insatsförsvaret mot ett mer flexibelt,
              tillgängligt och framför allt interoperabelt insatsförsvar. Nya
              hot, säkerhetssamarbete byggt med andra länder och snabba växlingar
              av säkerhetshot kräver också ny materiel.
            </seg>
            <seg n="4f75993e">
              Fru talman! Svensk försvarsindustri eller, för att vara korrekt,
              som min folkpartistiske kollega uttryckte det, försvarsindustri
              och försvarsrelaterad materielproduktion förlagd i Sverige, ser
              positivt på utvecklingen av en avreglerad marknad i EU inom försvarsmaterielsektorn.
              Branschorganisationen Säkerhets- och försvarsföretagen, förkortat
              SOFF, företräder små och stora företag inom säkerhets- och försvarsområdet
              i Sverige. På deras hemsida kan man läsa artiklar om avtal efter
              avtal om försvarsmaterielsamarbete mellan svenska företag och
              svenska och utländska företag. Så ser det ut i dag. Det är inget
              konstigt. Tvärtom är både SOFF och dess medlemsföretag mycket
              positiva till utvecklingen av samarbete och en inre, öppen marknad
              i EU inom försvarssektorn, för man vet vilken hög kvalitativ och
              teknologisk nivå svenska försvarsföretag håller, och man är trygg
              i att svenska företag står sig starkt i konkurrensen.
            </seg>
            <seg n="1d695001">
              Fru talman! EU-kommissionens initiativ och direktiv om skärpning
              av möjligheterna för försvarsmaterielproducerande EU-länder att
              undanta anbud från en öppen upphandling har tidigare varit uppe
              i debatten. Låt mig inskärpa hur viktigt beslutet av EU-kommissionen
              är för att sätta tummen i ögat på de länder i EU som i ren och
              skär protektionism i alltför generös utsträckning använder sig
              av de möjliga undantagsklausuler som finns för att behålla produktionen
              i det egna landet.
            </seg>
            <seg n="da80edb1">
              Det kan inte vara meningen att man ska få undanta en upphandling
              av kängor till Försvarsmakten från den öppna marknaden. Det kan
              inte rimligen räknas som avgörande för det nationella säkerhetsintresset.
              Sverige ska heller inte sälla sig till de länder som agerar på
              detta sätt och försvårar och förhindrar öppen upphandling inom
              försvarsmaterielområdet. Det är främst för den svenska försvarsindustrins
              egen skull. Det gynnar den nämligen inte.
            </seg>
            <seg n="0a2d3771">
              Ett branschprogram, som jag trodde att Socialdemokraterna genom
              partiöverenskommelsen i betänkandet hade varit kloka nog att gå
              ifrån, verkar inte i vare sig svensk försvarsindustris, svensk
              försvarsmakts eller svensk försvarspolitiks intresse.
            </seg>
            <seg n="b39eacf5">
              Fru talman! Min värderade kollega från Blekingebänken som tyvärr
              har lämnat kammaren berörde den marina arenan. För några år sedan
              belönades en örlogskapten vid Försvarshögskolan för sin uppsats
              om turerna inom försvarsmaterielprocessen som den såg ut under
              senare delen av kalla kriget men också in i våra dagar i mitten
              av 2000-talet. Titeln på den här uppsatsen jag återger den lite
              fritt ur minnet löd: Å, en sådan måste vi ha! Det satte med en
              glimt i ögat fingret både på den möjlighet och den risk som välvilliga
              och entusiastiska försvarsingenjörers ambition att ligga i teknikutvecklingens
              framkant innebär, nämligen att inte alltid möta Försvarsmaktens
              verkliga behov och beställd nivå av försvarsförmåga. Det kan ibland
              gå för långt när det gäller både tekniksprång och multifunktioner.
            </seg>
            <seg n="aad74185">
              Man kan jämföra det med konceptbilar inom bilindustrin. Det kan
              vara kostsamt, och för att möjliggöra det hela krävs kostnadsdelning
              helt i linje med nu gällande försvarsstrategi. Detta påskyndas
              också i positiv riktning, även om det är av en tråkig anledning,
              av den ekonomiska kris som råder.
            </seg>
            <seg n="40853e7a">
              Fru talman! Oppositionen får det i debatten ibland att låta som
              om svensk försvarsindustri lever på undergångens brant och behöver
              hållas under armarna för sin överlevnads skull om inte branschprogram
              med riksdagsledamöters hjälp införs. Den svenska försvarsindustrin
              klarar sig alldeles utmärkt utan ingående politisk handpåläggning.
              Svensk försvarsindustri är redan i dag i stor utsträckning oberoende
              av beställningar av den svenska Försvarsmakten. Vi har här hört
              olika siffror. Det rör sig om siffror mellan 60 och 90 procent
              eller till och med över.
            </seg>
            <seg n="0f55f690">
              Fru talman! Paradoxalt nog är det så att handel och samarbete
              bidrar till fred. Så är det också inom försvarsmaterielsektorn.
            </seg>
          </u>
          <note type="speaker" n="ff9c7ba9">
            Anf. 97 JOHAN FORSSELL (M):
          </note>
          <u who="johan_forssell_6130a6_w" xml:id="i-3108a63ec6f631ef-0" n="610df130">
            <seg n="08fb96ed">
              Fru talman! Jag tycker att det har varit en bra diskussion här
              i dag som på olika sätt har speglat det nya försvar som växer
              fram. Den här resan har pågått en tid, och omställningen pågår
              precis i detta nu. Om mina uppgifter stämmer har vi just nu 627
              rekryter i bland annat Boden, Halmstad och Uppsala som genomför
              sin grundläggande militära utbildning. De är rekryterade helt
              på frivillig basis och snart anställda i försvaret som soldater
              och sjömän med hela världen som möjlig arbetsplats.
            </seg>
            <seg n="9659e239">
              Omställningen handlar inte bara om människorna i Försvarsmakten.
              Även på materielsidan har mycket skett på kort tid. Kalla krigets
              slut, nya hotbilder som har vuxit fram och skiftet från invasions-
              till insatsförsvar ställer nya och allt högre krav på Sveriges
              materielförsörjning.
            </seg>
            <seg n="414d71c1">
              Därtill är Sverige i dag medlem i EU. Vi har på flera områden
              ett samarbete med Nato, och vi har en försvarsindustri som inte
              längre är tvungen att tillverka allting från ax till limpa, utan
              den är i dag en i hög grad internationaliserad verksamhet.
            </seg>
            <seg n="e29fd1ab">
              Ny materiel utvecklas tillsammans med andra länder. Precis som
              flera talare har påpekat här i dag är flera av de verksamheter
              som finns på svensk mark i utländsk ägo, precis som svensk försvarsindustri
              å andra sidan är etablerad över hela världen och också har en
              stor del av sin försäljning i andra länder.
            </seg>
            <seg n="045d28eb">
              Det är mot denna bakgrund man ska se den nya materielförsörjningsstrategin.
              Det är viktigt att påpeka i sammanhanget att detta inte är någonting
              som har tagits fram i en handvändning. Tvärtom ligger det en gedigen
              analys och mycket arbete bakom detta. Riktlinjerna togs fram redan
              under S-regeringen 2006, befästes sedan i försvarsutredningen
              två år senare och kodifierades slutligen i inriktningspropositionen
              2009.
            </seg>
            <seg n="f8837647">
              Strategin har ofta kommit att förknippas med att köpa färdigutvecklad
              materiel. Det är inte så konstigt eftersom det är en viktig poäng.
              Att i högre grad köpa färdigutvecklad materiel är kostnadseffektivt
              eftersom vi slipper höga utvecklingskostnader. Det tycker jag
              är viktigt. Vi ska vara varsamma med skattebetalarnas pengar.
              Det gäller i skolan, det gäller i arbetsmarknadspolitiken, och
              det gäller också i försvaret.
            </seg>
            <seg n="d5ec752d">
              Det är viktigt att betona att detta inte på något sätt innebär
              ett stopp för att utveckla ny försvarsmateriel. Det är en missuppfattning
              som ibland förekommer i debatten.
            </seg>
            <seg n="11bc69bb">
              Svensk försvarsindustri är fortsatt involverad i flera tunga
              utvecklingsprojekt, men inte av slentrian utan som en följd av
              den nya strategin. Här nämns bland annat ny beväpning för JAS
              Gripen, som utvecklas tillsammans med flera andra länder, eller
              en ny pansarvärnsrobot som utvecklas tillsammans med Storbritannien.
            </seg>
            <seg n="99c1f84b">
              Mycket av debatten i dag har handlat om det eventuella behovet
              av särskilda branschprogram för svensk försvarsindustri. Jag tycker
              att debatten har visat varför man på goda grunder ska vara mycket
              skeptisk till sådana. Det är inte minst av det skäl jag nämnde
              tidigare, nämligen att vi ska vara varsamma med skattebetalarnas
              pengar.
            </seg>
            <seg n="c4fb7f39">
              Olof Palme sade en gång att politik är att vilja. Det hade han
              rätt i, men politik är också att välja att välja det som är viktigt
              och satsa resurserna där och välja bort sådant som kostar pengar
              och tar resurser från annat.
            </seg>
            <seg n="845fb3dc">
              Är det verkligen prioriterat att låta skattebetalarna betala
              notan för att peka ut vilka industrier som ska finnas kvar i Sverige?
              Nu är detta till viss del en hypotetisk fråga eftersom Socialdemokraterna
              inte ens har gett en indikation om hur mycket pengar som ska satsas
              på dessa branschprogram. Det hade naturligtvis varit intressant
              att få höra det i debatten i dag. Men en sak kan vi vara säkra
              på, och det är att det här kostar pengar, mycket pengar. En faktor
              att lägga på minnet är att utan ytterligare försvarsanslag skulle
              branschprogram av det här slaget tvinga fram besparingar någon
              annanstans på försvarssidan, med sänkt försvarsförmåga som följd.
            </seg>
            <seg n="3508bbef">
              Det här är kostnader som jag tycker att det är rimligt att industrin
              betalar ur egen ficka. Om någon tycker att det är en märklig princip
              kan jag upplysa om att det är en ganska vanlig princip i näringslivet.
              Vi har tidigare fått höra att det skulle vara en mer eller mindre
              ultraliberal inställning. Det påståendet säger nog egentligen
              mer om avsändaren än om oss.
            </seg>
            <seg n="37b62156">
              Man står för sina egna investeringar. Sedan är det mycket möjligt
              att det finns privata intressen som gärna skulle se att skattebetalarna
              satsade stora pengar på olika projekt. Men vår uppgift i den här
              kammaren måste vara att hushålla noga med skattebetalarnas pengar.
            </seg>
            <seg n="170529b0">
              Jag vill i det här sammanhanget passa på att göra upp med en
              myt som har förekommit i debatten. Det är att svensk försvarsindustri
              i dag skulle befinna sig i vad som beskrivs som ett väldigt svårt
              läge. Låt oss vara klara på en sak! Det går bra för svensk försvarsindustri
              på många sätt. Det räcker med att titta i årsredovisningarna för
              flera av våra största företag för att se att det har skett en
              omsättningsökning de senaste åren.
            </seg>
            <seg n="2cbf7ec4">
              Hur kommer det sig att den är i gott skick? Jag tror att det
              är flera faktorer som ligger bakom. En sådan är att Sverige trots
              sin ringa storlek har ett stort kunnande, välutbildad arbetskraft,
              gott samarbete mellan fack och näringsliv liksom ett bra företagsklimat.
            </seg>
            <seg n="38451360">
              Ytterligare en faktor är att vi i Sverige har en industri som
              inte har gömts bakom subsidier, tullmurar eller regleringar. I
              stället har det ställts krav på effektivitet, fokusering och konkurrenskraft.
              I det långa loppet är jag övertygad om att det här är en stor
              konkurrensfördel för svensk försvarsindustri. Här finns nämligen
              en stor möjlighet. Redan i dag går 60 procent av försäljningen
              på export. Det är viktigt att vi har möjlighet att fortsätta exportera,
              självklart under ett strikt regelverk. Men när allt fler länder
              i Europa nu gör neddragningar av sina inköp kommer det att tvinga
              fram samarbete mellan länder och ställa ökade krav på kostnadskontroll.
            </seg>
            <seg n="0b7349b7">
              Men i detta finns också en fara, som flera talare har varit inne
              på i dag. Om omvärlden uppfattar att Sverige nu skulle börja dra
              sig inåt ökar naturligtvis risken för att andra länder ska göra
              detsamma. Det skulle vara synnerligen allvarligt för Sverige som
              är ett exportberoende land.
            </seg>
            <seg n="b8b11d05">
              Det ligger i vårt intresse att svenska företag har möjlighet
              att verka på en global marknad. Sverige har alltid varit ett land
              som har varit öppet mot omvärlden. Det är så vi har gjort det
              här landet rikt. Det har byggt upp mycket av vårt välstånd.
            </seg>
            <seg n="0545c334">
              Jag tror att ytterligare en fara skulle vara att låta politiken
              gå in och avgöra de strategiska besluten för hur svensk försvarsindustri
              ska utvecklas framöver. Jag betvivlar naturligtvis inte att det
              på många områden finns en stor kompetens bland kammarens ledamöter,
              men vi är folkvalda, inte företagsledare. De rollerna ska inte
              blandas ihop.
            </seg>
            <seg n="f5a772cf">
              För skattebetalarnas del riskerar olika former av stödprogram
              att också försätta oss i en situation där handlingsfriheten skulle
              begränsas vid framtida materielinköp. De industrier som staten
              har varit med och satsat pengar på tycker nog många att man också
              har ett ansvar för i fortsättningen.
            </seg>
            <seg n="cbe0ac09">
              Avslutningsvis: Anna-Lena Sörenson diskuterade tidigare beväpningen
              till våra Visbykorvetter. Det är ett ganska gott exempel i det
              här sammanhanget. För Visbykorvetterna påbörjades utvecklingsarbetet
              i stort sett samtidigt som Berlinmuren revs, i början av 1990-talet,
              och de utvecklades för dåtidens hotbild. Det första fartyget sjösattes
              år 2000 och överlämnades till Försvarsmakten tio år senare.
            </seg>
            <seg n="95b40f6d">
              Under samma tid hann vi uppleva östblockets kollaps, Natos och
              EU:s utvidgning runt Östersjön, den 11 september, kriget mot terrorn
              och uppkomsten av hot från pirater på flera håll i världen.
            </seg>
            <seg n="ec1d444f">
              Jag är inte helt övertygad om att Visbykorvetterna hade sett
              ut som de gör om de hade anskaffats i dag. Vi ska på goda grunder
              vara väldigt stolta över svensk skeppsbyggarkonst, men det här
              understryker återigen betydelsen av kortare ledtider vid materielanskaffning
              för att kunna möta en föränderlig hotbild i en föränderlig värld.
            </seg>
            <seg n="0c6b1907">
              Med det, fru talman, vill jag yrka bifall till förslaget i betänkandet.
            </seg>
          </u>
          <note n="93882ae1">
            Överläggningen var härmed avslutad.
          </note>
          <note n="4d2280d9">
            9 § Kustbevakningsdatalag
          </note>
          <note n="c6e07cde">
            Föredrogs
          </note>
          <note type="speaker" n="a77bfaf2">
            Anf. 98 MIKAEL JANSSON (SD):
          </note>
          <u who="mikael_jansson_a9d5f0_w" xml:id="i-03d4a482432230d5-6" n="0af371f9">
            <seg n="151d08b2">
              Fru talman! Till att börja med vill jag yrka bifall till SD:s
              reservation.
            </seg>
            <seg n="98afa751">
              Anställda vid Kustbevakningen, likaväl som polismän, har till
              sin nackdel vid tjänsteutövning mindre sin materiel och utbildning
              än möjligheterna till robust kommunikation.
            </seg>
            <seg n="7874aa5e">
              Den nya kustbevakningsdatalagen är bra och öppnar för en effektivisering
              av viktig kommunikation. Som enda invändning har jag yrkat på
              att en tröghet inte ska jobbas in.
            </seg>
            <seg n="406fe7f4">
              Jag anser att Rikspolisstyrelsen och de regionala polismyndigheterna
              bör få lagstadgad direktåtkomst till de personuppgifter som gjorts
              gemensamt tillgängliga av Kustbevakningen för egen del även inom
              de icke brottsbekämpande verksamheterna.
            </seg>
            <seg n="1a86a739">
              Inom områden som sjöövervakning, räddningstjänst och sjöfartsskydd
              krävs enligt lagförslaget regeringens föreskrift för att en annan
              myndighet ska få direktåtkomst till personuppgifter som gjorts
              gemensamt tillgängliga för Kustbevakningen.
            </seg>
            <seg n="0cadcecf">
              Riksdagen kan och bör slå fast att samverkan mellan Kustbevakningen
              och polisen är så viktig att en lagstadgad rätt till direktåtkomst
              för polisen till dessa uppgifter bör slås fast.
            </seg>
            <seg n="17990c25">
              Det får inte finnas en tvekan om att även polisen kan äga fri
              tillgång när insatser vid sjöövervakning, räddningstjänst och
              sjöfartsskydd lämpar sig för gemensam tillgång inom Kustbevakningen.
            </seg>
          </u>
          <note type="speaker" n="a1e02370">
            Anf. 99 ANDERS HANSSON (M):
          </note>
          <u who="anders_hansson_c8ccec_w" xml:id="i-b9c9300ecc482577-0" n="0ce65e8a">
            <seg n="c65ff613">
              Fru talman! Alliansregeringen fortsätter sitt arbete med att
              uppdatera äldre lagstiftning till dagens nya förutsättningar.
              Tidigare har en ny polisdatalag antagits. En ny tulldatalag ska
              förhoppningsvis tas fram framöver, och i dag debatterar vi den
              nya kustbevakningsdatalagen.
            </seg>
            <seg n="e2a2d41b">
              Syftet med denna lag är att ge Kustbevakningen möjlighet att
              behandla personuppgifter på ett ändamålsenligt sätt i sin operativa
              verksamhet och skydda människor mot att deras personliga integritet
              kränks vid en sådan behandling.
            </seg>
            <seg n="c50e7277">
              Våra brottsbekämpande myndigheter, till exempel polisen, Tullverket
              och Kustbevakningen, måste i sitt arbete ges möjlighet till behandling
              och utbyte av personuppgifter för att kunna bedriva en effektiv
              brottsbekämpning. Därom är vi alla överens.
            </seg>
            <seg n="97ee61df">
              Å andra sidan har vi som lagstiftare också en skyldighet att
              säkerställa att invånarnas personliga integritet inte kränks utan
              anledning. Varje intrång i den personliga integriteten måste således
              vara befogat ur ett brottsbekämpningsperspektiv.
            </seg>
            <seg n="5d656bf0">
              Genom införandet av dagens kustbevakningsdatalag får Sverige
              en teknikneutral, tidsenlig och flexibel reglering där de yttre
              ramarna kring hur personuppgifter får behandlas inom Kustbevakningens
              operativa verksamheter slås fast.
            </seg>
            <seg n="cb384944">
              Personuppgifter får endast behandlas inom den brottsbekämpande
              verksamheten hos Kustbevakningen om det behövs för att
            </seg>
            <seg n="04b252c0">
              Kring de internationella åtagandena kan nämnas Interpol, det
              vill säga det polisiära samarbetet, Europol, som är åklagarnas
              samarbete, samt utländsk kustbevakning eller tullmyndighet inom
              ESS-samarbetet.
            </seg>
            <seg n="943cd6dc">
              Tillgången till personuppgifter begränsas enligt denna lag till
              vad varje tjänsteman inom Kustbevakningen behöver för att kunna
              fullgöra sina uppgifter.
            </seg>
            <seg n="1e3657c0">
              Personuppgifter som Kustbevakningen inhämtat avseende sin egen
              brottsbekämpning får även genom direktåtkomst delges andra brottsbekämpande
              myndigheter, som Rikspolisstyrelsen, polismyndigheterna, Ekobrottsmyndigheten,
              Åklagarmyndigheten, Tullverket och Skatteverket.
            </seg>
            <seg n="e8f887b7">
              Liksom inom Kustbevakningen begränsas dock tillgången till personuppgifter
              till vad varje tjänsteman inom dessa myndigheter behöver för att
              fullfölja sina arbetsuppgifter. Några så kallade slentriansökningar
              bland personuppgifter är således inte accepterade. Det är upp
              till respektive myndighet att kontrollera och säkerställa att
              deras tjänstemän följer denna begränsning, och det görs redan
              i dag.
            </seg>
            <seg n="64a09920">
              Fru talman! Kustbevakningen bedriver även verksamheter som inte
              direkt kan kategoriseras som brottsbekämpning. Dessa verksamheter
              kan vara till exempel sjöövervakning, ärenden om vattenföroreningsavgift,
              sjöinformation, räddningstjänst eller sjöfartsskydd.
            </seg>
            <seg n="6177aa5a">
              I nämnda verksamheter behandlas inte uppgifter av känslig karaktär,
              som till exempel enskildas personliga förhållanden, i samma utsträckning
              som i den brottsbekämpande verksamheten. I dessa fall anses det
              därför inte vara nödvändigt att det i denna lag uttryckligen fastslås
              vilka myndigheter som kan komma att få direktåtkomst till eventuella
              personuppgifter.
            </seg>
            <seg n="8a0fa3f3">
              Det är i stället upp till regeringen eller den myndighet regeringen
              bestämmer att meddela vilka myndigheter som bör ha direktåtkomst
              till uppgifter inom Kustbevakningens icke brottsbekämpande verksamhet.
            </seg>
            <seg n="df6c4290">
              Mikael Jansson från Sverigedemokraterna har reserverat sig mot
              lagförslaget och anser att Rikspolisstyrelsen och polismyndigheterna
              bör få direktåtkomst till personuppgifter som gjorts gemensamt
              tillgängliga av Kustbevakningen inom dess icke brottsbekämpande
              verksamhet, utöver det samarbete som redan enligt den här lagen
              ska förekomma inom brottsbekämpningen.
            </seg>
            <seg n="186e824f">
              Jag har svårt att se vinsten med att Rikspolisstyrelsen och polismyndigheterna
              får direkt åtkomst till uppgifter på dessa områden. Hade det varit
              frågor som berörde eventuell brottsbekämpning, som ju denna lag
              föreslår, hade jag förstått det bättre, men jag ser inte riktigt
              vad polisen vinner på att få denna direkta åtkomst. Vad anser
              Sverigedemokraterna att Rikspolisstyrelsen och polismyndigheterna
              har för behov av att ha den här direktåtkomsten till ytterst få
              personuppgifter avseende sjöövervakning, räddningstjänst, ärenden
              om vattenföroreningsavgift och sjöinformation?
            </seg>
            <seg n="5c609f63">
              Som jag tidigare sagt: Hade svaret varit att det var eventuella
              brott man var ute efter hade det varit en annan sak. Men i detta
              fall har jag lite svårt att se varför polisen skulle ha tillgång
              till den icke brottsbekämpande verksamhetens uppgifter.
            </seg>
            <seg n="4dfaa348">
              För att kunna göra en bedömning eller en avvägning mellan effektiv
              brottsbekämpning och skydd för människors personliga integritet
              måste vi veta hur viktig tillgången till aktuella personuppgifter
              är för Rikspolisstyrelsen och polismyndigheterna. Mig veterligen
              har varken Rikspolisstyrelsen eller polismyndigheterna efterfrågat
              tillgång till Kustbevakningens uppgifter i dess icke brottsbekämpande
              verksamhet. När det gäller den brottsbekämpande verksamheten förstår
              jag det fullt ut, men i det här fallet förstår jag det inte. Jag
              tror att Rikspolisstyrelsen och polismyndigheterna med varm hand
              överlåter dessa uppgifter till sina kolleger inom Kustbevakningen.
            </seg>
            <seg n="5bf223bb">
              Det bör också sägas att bara för att en myndighet inte har direkt
              åtkomst till uppgifter betyder det inte att myndigheterna inte
              samarbetar inom områden där så är lämpligt.
            </seg>
          </u>
          <note n="f03b89a5">
            Fru talman! Kustbevakningsdatalagen tillgodoser de brottsbekämpande
            myndigheternas behov av informationsutbyte och personuppgiftshantering.
            Samtidigt värnar den om skyddet för medborgarnas rätt till personlig
            integritet. Jag välkomnar den nya lagen och yrkar bifall till
            förslaget i betänkandet och avslag på reservationen.
          </note>
          <note type="speaker" n="4bf022c6">
            Anf. 100 TORBJÖRN BJÖRLUND (V):
          </note>
          <u who="torbjorn_bjorlund_714314_w" xml:id="i-78cd2dc4ac610683-0" n="cccf4d5f" next="i-2804b5d1a3d1c138-0">
            <seg n="c6bf53f1">
              Fru talman! När vi hanterar det här ärendet som handlar om Kustbevakningens
              hantering av olika uppgifter och datahantering är det viktigt
              att komma ihåg att diskussionen handlar både om registrering och
              om hur man hanterar olika personuppgifter till exempel. Man måste
              vara väldigt försiktig.
            </seg>
            <seg n="ea3c25a3">
              Jag tror att den här förändringen är bra, och vi ställer oss
              bakom utskottets förslag som jag härmed yrkar bifall till. Här
              finns något slags harmonisering som innebär att man bör ha något
              slags likvärdig behandling på olika ställen. Just det här blir
              också en teknikneutral lagring, vilket Anders Hansson var inne
              på, och det är väldigt bra.
            </seg>
            <seg n="32433926">
              Samtidigt måste man naturligtvis vara mycket försiktig med all
              information som handlar om personuppgifter, sekretess och den
              personliga integriteten. Därför vill jag yrka avslag på reservationen
              från Sverigedemokraterna. Jag tror att det är för mycket och att
              det till och med kan vara lite farligt att nästan slentrianmässigt
              yrka på att allt ska vara tillgängligt i de här sammanhangen.
              Jag tror att det är där vi måste sätta en gräns. Det är bra att
              vi tillåter att man jobbar med de bitarna som är föreslaget i
              utskottet, men jag tror att det är farligt om man bara slentrianmässigt
              går på att vi ska ha tillgång till mer.
            </seg>
          </u>
          <note n="264c7022">
            Jag yrkar därför bifall till utskottets förslag och avslag på
            Sverigedemokraternas reservation.
          </note>
          <note n="93882ae1">
            Överläggningen var härmed avslutad.
          </note>
          <note n="13ea1a5f">
            10 § Några begravningsfrågor
          </note>
          <note n="c6e07cde">
            Föredrogs
          </note>
          <note n="6e934b99">
            Anf. 101 HELENE PETERSSON i Stockaryd (S):
          </note>
          <note n="9c0075c3">
            Fru talman! Betänkandet vi hanterar i dag utgår från Begravningsutredningen
            som leddes av riksdagens nuvarande direktör Kathrin Flossing och
            regeringens proposition 51.
          </note>
          <u who="torbjorn_bjorlund_714314_w" xml:id="i-2804b5d1a3d1c138-0" n="cccf4d5f" prev="i-78cd2dc4ac610683-0">
            <seg n="2ac49d1a">
              Frågorna kanske inte är så mycket diskuterade som de borde, eftersom
              det här faktiskt är frågor som berör oss alla. Från Socialdemokraternas
              sida har vi inga avvikande meningar eller reservationer. Vi tycker
              att frågorna har landat inom rimlighetens gränser och yrkar därför
              bifall till förslaget i betänkandet.
            </seg>
            <seg n="39027c96">
              Betänkandet tar upp några viktiga frågor som vållat problem och
              diskussioner. Det handlar bland annat om längsta tid mellan dödsfall
              och gravsättning, begravningsavgiften i förhållande till kyrkoavgiften,
              länsstyrelsernas ansvar som tydliggörs och kraven på begravningsombuden
              som utökas och förtydligas.
            </seg>
            <seg n="86b3cb67">
              Fru talman! Tiden mellan dödsfall och gravsättning har de senaste
              tio åren ökat med i genomsnitt över fem dagar. Genomsnittet i
              landet låg 2008 på 18,8 dagar. I Helsingforssområdet är genomsnittstiden
              i dag mellan 28 och 30 dagar. Den långa väntetiden handlar nästan
              uteslutande om att de anhöriga vill ha gudstjänsten en viss dag,
              oftast fredagar, i en viss kyrka med en viss präst och sedan minnesstunden
              i ett visst församlingshem.
            </seg>
            <seg n="574709e4">
              Detta ska man ha stor respekt för. Att anordna en begravning
              är både ett sätt att bearbeta sorgen och ett sätt att ta farväl
              av en kär person. Men blir det en alltför utdragen process försvåras
              arbetet med att ta hand om den avlidna. Det fordras bårhusplatser.
              Det kan innebära fler transporter mellan platser och det kan också
              krävas balsamering. Därför, fru talman, tycker vi ändå det är
              bra med en tidsgräns och tillstyrker förslaget i betänkandet.
            </seg>
            <seg n="16cb2943">
              Men ibland går det inte att lösa inom en månad, och då måste
              man också ha respekt för det. Det kan vara en anhörig som väldigt
              gärna vill eller bör vara med och som inte har möjlighet inom
              en månad. Det kan också finnas andra skäl. Utredningen hade förslag
              på att huvudmannen skulle få lämna anstånd upp till två månader
              och informera Skatteverket om beslutet. Regeringen föreslår dock
              ingen ändring mot vad som sker i dag, utan ansökan ska även i
              fortsättningen lämnas till Skatteverket som undersöker anledningen
              till dröjsmålet.
            </seg>
            <seg n="ffd70185">
              Vi tillstyrker detta. Det är bra att det inte är huvudmannen
              som beslutar. Det kan nämligen finnas ekonomiska intressen i frågan,
              eftersom de har rätt att ta betalt för förvaring som överskrider
              den längsta tillåtna tiden.
            </seg>
            <seg n="5c882482">
              Vi tycker heller inte att Länsstyrelsen bör ha detta uppdrag.
              Länsstyrelsen har ett tillsynsansvar över verksamheten. Myndigheten
              ska granska hur huvudmannen och begravningsombuden hanterar verksamheten,
              och då är det bra att beslut om anstånd ligger på annan myndighet.
              Det är också naturligt, eftersom Skatteverket hanterar folkbokföringsfrågorna.
              Men det är viktigt att även denna fråga följs upp och är föremål
              för tillsyn. Hur det ska gå till får regeringen återkomma till.
            </seg>
            <seg n="0d681d9c">
              Länsstyrelsen får ändå ett utökat tillsynsansvar, och det är
              bra. Ansvaret koncentreras till sju länsstyrelser i landet. Det
              innebär förhoppningsvis mer kunskap och mer likvärdig bedömning,
              men det kan också innebära längre resor för de tjänstemän som
              ska göra tillsyn. Risken finns att det inte blir mer tillsyn än
              vad det är i dag utan att det endast sker när behovet är påkallat,
              vilket är olyckligt.
            </seg>
            <seg n="d4f83451">
              Men det får tiden utvisa. Det är bra att tillsynsansvaret tydliggörs.
            </seg>
            <seg n="efa80ef4">
              Fru talman! Det sker i dag gravsättning på många olika sätt.
              Fler och fler är rörliga inom och utom landet och tycker att det
              är bra med en möjlighet till gravsättning utan att ha en grav
              att ta hand om eller behöva betala skötsel för. Den begränsade
              gravrätten innebär att upplåtaren har skötselansvaret. Då är det
              också naturligt, tycker vi, att upplåtaren har bestämmanderätt
              över vilka utsmyckningar som får förekomma, i vilken utsträckning
              blommor får förekomma eller var gravljusen ska placeras.
            </seg>
            <seg n="3b6d6240">
              När separationen skedde mellan kyrka och stat infördes begravningsombud.
              Det är en viktig funktion där det ingår att bevaka de olika delar
              som finns inom begravningsväsendet. Fler och fler har lämnat kyrkan.
              Andra har en annan trosuppfattning. Men kyrkan är ansvarig för
              all begravningsverksamhet, utom i Helsingfors och Tranås, där
              kommunerna är huvudmän. Då är det viktigt att det finns ett ombud
              som kan bevaka icke medlemmars intresse. Men detta ombud måste
              ha kunskap, inte bara om andra religioner utan ombudet måste även
              kunna bedöma rimligheten i den avgift som tas ut av alla. Då är
              det också viktigt att ombudet får tillgång till handlingar och
              de ekonomiska redovisningar som finns kring den verksamhet som
              han eller hon är satt att bevaka. Här har länsstyrelsen ett ansvar
              både vid förordnandet och för utbildningen.
            </seg>
            <seg n="8ac21f02">
              Det sista jag vill ta upp, fru talman, är begravningsavgiften.
              Det är bra att den separeras från kyrkoavgiften så att alla, även
              de som har sitt medlemskap i Svenska kyrkan, tydligt kan se vilken
              summa som avsätts för begravningen. Frågan om samma avgift i hela
              landet har varit uppe i utskottet vid ett flertal tillfällen.
              Skillnaden är mycket stor över landet, och skatte- och tullavdelningen
              på Finansdepartementet kom nyss med en utredning kring lika avgift
              från och med 2015. Den frågan får vi i utskottet följa och med
              all säkerhet återkomma till. Men i detta betänkande tydliggörs
              avgiften för alla, inte bara för dem som står utanför Svenska
              kyrkan. Det tycker vi från Socialdemokraterna är bra.
            </seg>
          </u>
          <note type="speaker" n="aa78ed96">
            Anf. 102 MONTASER ENEIM (M):
          </note>
          <u who="montaser_eneim_8f2110_w" xml:id="i-1da25834532ef6f0-1" n="b7d8f246" next="i-41d2762480603c61-1">
            <seg n="9fd54550">
              Fru talman! Vi har fått en proposition från regeringen angående
              några begravningsfrågor. Detta är frågor som kräver respekt och
              seriositet och som inte ska avhandlas med lätthet. Det finns en
              utredning som ligger till grund för regeringens proposition. Man
              har gjort några överväganden som syftar till att slå vakt om värdigheten
              i begravningsprocessen och underlätta för anhöriga i en svår stund.
            </seg>
            <seg n="950072b3">
              Fru talman! Alla hamnar vi någon gång i den situationen då en
              närstående går bort och då sorgen kan både lamslå och kännas oöverstiglig.
              Regler och lagar ska i denna stund vara utformade så att de är
              så enkla och bistående som möjligt. Stödet från samhället ska
              garantera alla ett värdigt avsked.
            </seg>
          </u>
          <note n="0458137b">
            Fru talman! Propositionen föreslår ändringar i begravningslagen
            enligt följande.
          </note>
          <u who="montaser_eneim_8f2110_w" xml:id="i-41d2762480603c61-1" n="b7d8f246" prev="i-1da25834532ef6f0-1">
            <seg n="5bea8eb4">
              Den längsta tillåtna tiden mellan dödsfall och gravsättning eller
              kremering förkortas till en månad. Genom ändringen tydliggörs
              att en gravrätt kan upplåtas med begränsningar. Förslag finns
              också om återupptagande av återlämnad gravrätt. Begravningsavgiften
              för dem som är medlemmar i Svenska kyrkan görs fristående från
              kyrkoavgiften. Länsstyrelsen ansvarar för tillsynen av begravningsverksamheten.
              Dessutom får länsstyrelsen rätten att inspektera verksamheten.
              Slutligen utökas och förtydligas kraven på begravningsombud som
              länsstyrelsen förordnar.
            </seg>
            <seg n="7d21cd50">
              Fru talman! En förkortning av tiden mellan dödsfall och gravsättning
              eller kremering leder till att behovet av balsamering minskar.
              Detta bedöms positivt från såväl miljömässiga som arbetsmiljömässiga
              utgångspunkter.
            </seg>
            <seg n="35d70734">
              Begränsad gravrätt avser gravanordningens utseende och struktur
              samt gravplatsens utsmyckning. Det är upplåtaren som har ansvaret
              för att gravplatsen hålls i ordnat skick.
            </seg>
            <seg n="ce7cbf90">
              Fru talman! En separation av begravningsavgiften från kyrkoavgiften
              skulle markera att begravningsverksamheten är helt fristående
              från kyrkans övriga verksamhet. Länsstyrelsen ska få rätt att
              inspektera verksamheten för att fullgöra sitt tillsynsansvar och
              på begäran få upplysningar som behövs för tillsynen. Begravningsombudet
              bör ha kunskaper inom ekonomi samt kunskaper om och förståelse
              för olika religioner, livsåskådningar och begravningsseder.
            </seg>
            <seg n="7da7a7cc">
              Fru talman! Låt mig avsluta med att yrka bifall till utskottets
              förslag, det vill säga bifall till propositionen och avslag på
              motionen.
            </seg>
          </u>
          <note type="speaker" n="df50e535">
            Anf. 103 PER-INGVAR JOHNSSON (C):
          </note>
          <note n="6f3fd172">
            Fru talman! Konstitutionsutskottets betänkande i detta ärende
            är en behandling av regeringens proposition Några begravningsfrågor
            . Utskottet tillstyrker regeringens förslag i dess helhet.
          </note>
          <u who="per-ingvar_johnsson_a22d33" xml:id="i-7c8458f6d6bf8c3a-0" n="8f90c676">
            <seg n="6b3952b4">
              Den viktigaste förändringen är att den längsta tiden från dödsfall
              till gravsättning förkortas från två månader till en månad. För
              att få längre tid krävs det dispens från Skattemyndigheten. Den
              ska vara grundad på särskilda skäl. I den nya lagtexten står att
              en avliden ska kremeras eller gravsättas snarast möjligt och senast
              en månad efter dödsfallet. Syftet med regeringens förslag är att
              minska kostnaderna för förvaring av avlidna. I Helsingfors är
              den genomsnittliga tiden fram till begravning nu ungefär 30 dagar.
              Det har ökat behovet och naturligtvis också kostnaderna för förvaring
              av avlidna.
            </seg>
            <seg n="30d38f01">
              Att jag tar upp det här i debatten beror på att det är viktigt
              att allmänheten blir informerad om de nya reglerna med förkortad
              tid till gravsättning. Reglerna träder i kraft redan den 1 maj
              2012.
            </seg>
            <seg n="9b385e2c">
              I övrigt innehåller propositionen och betänkandet frågor om hur
              gravplatser ska hållas i ordnat och värdigt skick och återupptagande
              av gravrätt. Länsstyrelserna får ett ansvar för tillsyn av begravningsverksamheten
              och ges också rätt att inspektera verksamheten. Dessutom ökas
              kraven på dem som ska förordnas som begravningsombud. Det är länsstyrelserna
              som förordnar dem och de ska företräda personer som inte är medlemmar
              i Svenska kyrkan. Detta är viktiga frågor som genom det här riksdagsbeslutet
              får en, som jag ser det, bra lösning.
            </seg>
            <seg n="e4d80111">
              Återupptagna förhandlingar
            </seg>
          </u>
          <note n="7e269f21">
            Jag yrkar bifall till konstitutionsutskottets förslag.
          </note>
          <note n="93882ae1">
            Överläggningen var härmed avslutad.
          </note>
          <note n="e96d0f4f">
            Ajournering
          </note>
          <note n="08479772">
            Kammaren beslutade kl. 15.56 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="ee099b2f">
            Förhandlingarna återupptogs kl. 16.00.
          </note>
          <note n="de7795c8">
            11 § Beslut om begäran om hänvisning av motion
          </note>
          <note n="a3082a22">
            12 § Beslut om ärenden som slutdebatterats den 14 mars
          </note>
          <note n="905f697d">
            Punkt 1
          </note>
          <note n="3e0cc976">
            Punkt 3
          </note>
          <note n="b0ab529c">
            Punkt 4
          </note>
          <note n="aa83d720">
            Övriga punkter
          </note>
          <note n="dad39ba0">
            13 § Beslut om ärenden som slutdebatteras vid dagens sammanträde
          </note>
          <note n="905f697d">
            Punkt 1
          </note>
          <note n="aba8eb9e">
            Punkt 2
          </note>
          <note n="905f697d">
            Punkt 1
          </note>
          <note n="aba8eb9e">
            Punkt 2
          </note>
          <note n="1ee62550">
            14 § Justitieombudsmännens ämbetsberättelse
          </note>
          <note n="c6e07cde">
            Föredrogs
          </note>
          <note type="speaker" n="3960296b">
            Anf. 104 PHIA ANDERSSON (S):
          </note>
          <u who="phia_andersson_b5a7c3_w" xml:id="i-175df1ebba463a67-0" n="4231e99c" next="i-bebf11994858325e-0">
            <seg n="4c50d964">
              Herr talman! Detta betänkande behandlar Justitieombudsmännens
              ämbetsberättelse från den 1 juli 2010 till den 30 juni 2011. JO-ämbetets
              främsta uppgift är att bevaka den enskildes intressen av en lagenlig
              och korrekt behandling från våra offentliga organs sida. Det blir
              på så sätt ett värn för rättssäkerheten i samhället. Ärenden till
              Justitieombudsmännen är på så sätt en viktig uppföljning av hur
              våra myndigheter lagenligt sköter sina uppgifter.
            </seg>
            <seg n="ebba30d4">
              En annan viktig del för Justitieombudsmännen är de inspektioner
              som görs ute hos myndigheter och de initiativärenden som ombudsmännen
              vidtar vid dessa inspektioner. Dessa inspektioner görs på eget
              initiativ av Justitieombudsmännen och har som främsta uppgift
              att i förebyggande syfte påtala missförhållanden och på så sätt
              förhindra att människor blir felaktigt behandlade av våra myndigheter.
              Tyvärr minskar utrymmet för denna viktiga arbetsuppgift för varje
              år på grund av en alltför stor mängd klagomålsärenden.
            </seg>
            <seg n="6c4f5035">
              Herr talman! Av de statistiska uppgifterna för denna ämbetsberättelse
              framgår att det under verksamhetsåret nyregistrerades 6 954 ärenden,
              vilket innebär en minskning med 490 ärenden jämfört med förra
              verksamhetsåret. Det här är ett trendbrott som vi välkomnar men
              som också ska ses i ljuset av att man redovisade en nyregistrering
              av ärenden för verksamhetsåret 20082009 till 6 918, som faktiskt
              är en lägre siffra än årets. Då var det den högsta som redovisats
              under JO:s tvåhundraåriga historia. Detta toppades dessutom av
              förra årets redovisning med ytterligare en ökning med 581 ärenden,
              vilket för verksamhetsåret 20092010 sammanlagt blev 7 444 ärenden.
              Det är från denna extremt höga nivå som årets minskning har skett.
              Detta fick till följd att inspektionerna minskade också för perioden
              20102011 enligt den ämbetsberättelsen. Det var från en redan oacceptabelt
              låg nivå.
            </seg>
            <seg n="4a1f4012">
              Justitieombudsmännen har i flera årsredovisningar påtalat den
              höga andelen klagomålsärenden och vad det medför för svårigheter
              för JO-ämbetet, som är ett extraordinärt tillsynsorgan. Ett enigt
              utskott har tagit mycket allvarligt på denna information, och
              man har befarat att det har funnits risk att allmänhetens förtroende
              för JO-ämbetet skadats.
            </seg>
          </u>
          <note n="b00804d4">
            Herr talman! Vad har då skett för att förbättra Justitieombudsmännens
            arbetssituation? Den 4 december 2009 inkom till konstitutionsutskottet
            en skrivelse från dåvarande chefs-JO Mats Melin med önskemål om
            att se över möjligheterna för Justitieombudsmännen att delegera
            rätten att fatta beslut till annan befattningshavare vad gällde
            avvisnings- och avskrivningsärenden. Så har också skett. Sedan
            möjligheten till delegation av vissa beslut infördes från och
            med den 1 mars 2011 har 220 klagomålsärenden avgjorts av byråchef,
            vilket också redovisas i denna ämbetsberättelse.
          </note>
          <u who="phia_andersson_b5a7c3_w" xml:id="i-bebf11994858325e-0" n="4231e99c" prev="i-175df1ebba463a67-0">
            <seg n="4af0af5d">
              Det stora problemet med att allt fler klagomålsärenden inkommer
              till JO har sin grund i frånvaron av ordinarie tillsynsorgan för
              framför allt Kriminalvården. Detta har Justitieombudsmännen framfört
              under flera års tid, vilket medförde att redan 2009 påtalade dåvarande
              riksdagsledamot Sinikka Bohlin och jag själv i en motion vikten
              av att Kriminalvården fick ett eget tillsynsorgan för att på så
              sätt minska den växande andelen av JO:s resurser som gick åt till
              att behandla klagomål från intagna i häkten och kriminalvårdsanstalter.
              Flera liknande motioner har skrivits av andra ledamöter från olika
              partier, och även i detta betänkande behandlas motioner med samma
              innebörd.
            </seg>
            <seg n="1b62e7ee">
              JO anförde i förra årets ämbetsberättelse att det var närmast
              häpnadsväckande att det fortfarande saknades reguljära tillsynsorgan
              på flera områden. Konstitutionsutskottet instämde i detta och
              underströk vikten av JO:s ställning som extraordinärt tillsynsorgan.
              Det är därför glädjande att konstatera att regeringen nu har beslutat
              att ge tilläggsdirektiv till Polisorganisationskommittén som motsvarar
              utskottets önskemål.
            </seg>
            <seg n="d9851dc0">
              Herr talman! Även inom migrations- och socialförsäkringsområdet
              finns brister i ordinarie tillsynsorgan. En stor del av JO:s resurser
              ägnas åt sådant som borde kunna hanteras på annat sätt.
            </seg>
            <seg n="5fc743b4">
              Ett enigt konstitutionsutskott liksom socialförsäkringsutskottet
              anser att det bör utredas hur och i vilken organisatorisk form
              en ordinarie tillsyn över ärendehandläggningen inom Migrationsverkets
              och socialförsäkringsområdets verksamheter bör utformas.
            </seg>
            <seg n="0a9aa4b8">
              Med dessa åtgärder för att säkerställa Justitieombudsmännens
              ställning som extraordinärt tillsynsorgan ser vi ledamöter i konstitutionsutskottet
              fram emot kommande ämbetsberättelse med minskade klagomålsärenden
              och en betydande ökning av inspektioner och initiativärenden för
              att förebygga missförhållanden som kan drabba enskilda i kontakter
              med våra myndigheter. På så sätt kan rättssäkerheten öka i samhället.
              Dessa inspektioner skulle med fördel kunna företas inom Transportstyrelsen
              och inom våra domstolar där handläggningstiderna är alldeles för
              långa, vilket det också redogörs för i årets ämbetsberättelse.
            </seg>
            <seg n="50fcc9c0">
              Vi ska aldrig glömma bort att bakom varje klagomålsärende finns
              en människa som upplever sig ha blivit felaktigt behandlad i kontakten
              med våra myndigheter. Därför är denna ämbetsberättelse och de
              uppföljningar som görs oerhört viktiga att lyfta fram, även om
              vi i övrigt är helt överens i detta betänkande.
            </seg>
            <seg n="901f0da1">
              Med detta sagt vill jag yrka bifall till utskottets förslag.
            </seg>
          </u>
          <note type="speaker" n="1e4c24df">
            Anf. 105 CECILIA BRINCK (M):
          </note>
          <u who="cecilia_brinck_57afa5_w" xml:id="i-19fef76b7afb22a3-23" n="2693c12a">
            <seg n="53e4c027">
              Herr talman! Även om detta, som tidigare talare sagt, är ett
              enigt betänkande finns det anledning att understryka några viktiga
              punkter.
            </seg>
            <seg n="6628ad9d">
              JO:s ämbetsberättelse för verksamhetsåret 20102011 är på många
              sätt en uppmuntrande läsning. Det framgår till exempel tydligt
              vilken enormt central roll JO spelar som extraordinärt tillsynsorgan
              och med vilket allvar och engagemang som JO förvaltar detta viktiga
              uppdrag.
            </seg>
            <seg n="fdb2be89">
              Antalet nyregistrerade ärenden har sjunkit med ungefär 6 ½ procent
              sedan föregående verksamhetsår. Även antalet nya inspektions-
              och initiativärenden var mindre än året innan, och även när det
              gäller klagomålsärendena ser vi en minskning med knappt 7 procent
              sedan föregående år. Huvuddelen av JO:s tid upptas ju av den här
              typen av klagomålsärenden. Inspektioner och granskningar på JO:s
              eget initiativ har minskat och fortsätter, som också föregående
              talare påpekade, att ligga på en nivå som är lägre än vad JO själv
              anser vara lämpligt. Detta är högst beklagligt.
            </seg>
            <seg n="123b5725">
              Bland JO:s ansvarsområden finns det vissa myndigheter som sticker
              ut när det gäller antalet ärenden. Transportstyrelsen är ett och
              de allmänna förvaltningsdomstolarna ett annat område där det förekommer
              problem med alltför långa handläggningstider.
            </seg>
            <seg n="97e0ab5e">
              Inom ett annat ansvarsområde, det som handlar om frågor som rör
              socialförsäkring, kriminalvård och försvaret, minskade antalet
              klagomålsärenden med över 12 procent. Den minskningen kan, säger
              JO, nästan helt hänföras till ett minskat antal socialförsäkringsärenden.
              JO:s uppfattning, som jag delar, är att detta betyder att Försäkringskassan
              börjar få ordning på sina handläggningsproblem, vilket är utomordentligt
              positivt. Fortfarande utgör dock socialförsäkrings- och kriminalvårdsområdena
              de absolut största delarna av JO:s arbete.
            </seg>
            <seg n="91420383">
              Det konstateras också att socialtjänsten är den dominerande gruppen
              av inkommande klagomål inom socialförsäkringen. Omkring 60 procent
              av ärendena handlar om det. Ytterligare ett ansvarsområde är det
              som handlägger polis-, åklagar- och tullväsen. Även där tycks
              långa handläggningstider vara en gemensam nämnare, beklagligtvis,
              för de inkomna ärendena.
            </seg>
            <seg n="08bca21a">
              Herr talman! JO:s roll som extraordinärt tillsynsorgan är central.
              JO har under flera års tid påpekat att ämbetet alltmer har kommit
              att fungera som ordinarie tillsynsorgan för verksamheter som saknar
              sådant, vilket äventyrar JO:s extraordinära ställning på grund
              av den kraftigt ökade arbetsbelastningen. Det här problemet har,
              som vi har hört tidigare, uppmärksammats flera gånger, inte minst
              förra året under behandlingen av JO:s förra ämbetsberättelse som
              gäller verksamhetsåret 20102011.
            </seg>
            <seg n="30f038ef">
              Utskottet konstaterar nu med tillfredsställelse att regeringen
              har tagit till sig de synpunkter som framförts och bereder frågan
              om inrättande av ett ordinarie tillsynsorgan inom kriminalvårdens
              område.
            </seg>
            <seg n="63ea9043">
              Utskottets eniga uppfattning är att det finns behov av en liknande
              ordning när det gäller till exempel uppgifter inom migrations-
              och socialförsäkringsområdena och föreslår därför att riksdagen
              genom ett tillkännagivande begär att regeringen låter utreda frågan
              om bristen på reguljär tillsyn inom dessa områden.
            </seg>
          </u>
          <note n="1851372f">
            Med detta, herr talman, yrkar jag bifall till utskottets förslag.
          </note>
          <note type="speaker" n="aef00125">
            Anf. 106 KARIN GRANBOM ELLISON (FP):
          </note>
          <u who="karin_granbom_ellison_a3fde9_w" xml:id="i-841943ad09e7fb70-0" n="ea8ab912">
            <seg n="7dca556e">
              Herr talman! Det är roligt att få se en motion bli verklighet.
              Då tänker jag inte göra mig till tolk för alla som i KU har skrivit
              följdmotioner på JO:s ämbetsberättelse, utan jag är glad att min
              enskilda motion från 2009, som föreslog ett inrättande av en fristående
              inspektion för granskning av Kriminalvården, i och med detta betänkande
              kan anses bifallen, om inte till formen så åtminstone till sin
              innebörd.
            </seg>
            <seg n="b06c1c2d">
              Jag har varit ledamot av Kriminalvårdens styrelse och insynsråd
              och vet att tillsynen av Kriminalvården länge har varit föremål
              för diskussion. Redan 2003 påpekade Statskontoret att tillsynen
              av Kriminalvården borde förstärkas. Under ett antal år har JO
              uttryckt önskemål om att avlastas från vissa klagomål från Kriminalvården,
              då tillströmningen av ärenden vuxit mycket kraftigt och, som vi
              hört tidigare här i dag, tyvärr lett till att mindre tid har kunnat
              ägnas åt svårare ärenden och egen inspektion på häkten och anstalter.
            </seg>
            <seg n="13f8d17c">
              Även ledningen för Kriminalvården har uttalat att det inte är
              tillräckligt och tillfredsställande att de själva har ansvar för
              tillsynen av verksamheten och granskningen av incidenter. Inte
              minst höjde generaldirektören rösten i denna fråga 2008, då ett
              ökat antal häktade tog livet av sig och myndigheten själv fick
              kontrollera omständigheterna kring detta.
            </seg>
            <seg n="f380bd26">
              År 2009 presenterades en offentlig utredning om Kriminalvårdens
              ledning och styrning. Ett delförslag i denna utredning handlade
              om att ett externt tillsynsorgan borde inrättas för att förstärka
              tillsynen.
            </seg>
            <seg n="212b1932">
              Det finns alltså en stor uppslutning om att det bör inrättas
              en tillsynsmyndighet för Kriminalvården. Att årets motioner i
              ärendet avslås är för att regeringen nu satt ned foten och skrivit
              tilläggsdirektiv till Polisorganisationskommittén och gett dem
              i uppdrag att undersöka behovet av fristående organ för tillsyn
              av polisen och Kriminalvården. Om kommittén finner behov av sådan
              tillsyn ska utredningen presentera förslag till organisation och
              verksamhet.
            </seg>
            <seg n="c5a5c0ec">
              Redovisningen för Kriminalvårdens del ska ske senast i mitten
              av december 2013. De har ganska lång tid på sig, och förslaget
              kan därmed förväntas vara så genomtänkt att det efter avlämnandet
              går att genomföra snart därpå.
            </seg>
            <seg n="85bf53df">
              Varför behövs då ett fristående tillsynsorgan för Kriminalvården?
              Ja, ur den enskildes perspektiv är svaret enkelt. Det handlar
              om att skydda den enskilda individen genom att se till att statens
              verksamhet fungerar väl. Dagligen fattas tusentals beslut i Kriminalvården
              som påverkar de intagnas situation på djupet. Det är viktigt att
              det finns en välfungerande tillsyn och inspektion av hur statens
              befogenheter, som med nödvändighet är långtgående inom Kriminalvården,
              och att vi vet hur den används i praktiken.
            </seg>
            <seg n="774c0fbc">
              Det finns också ett allmänt demokrati- och medborgarperspektiv.
              Som samhällsmedborgare har vi alla rätt att kunna få en uppfattning
              om hur myndighetsutövningen fungerar och kunna kräva åtgärder
              om det finns brister i effektivitet och rättssäkerhet.
            </seg>
            <seg n="80c48e62">
              Utifrån ett KU-perspektiv handlar det om att JO behöver avlastas
              från de mindre svåra ärendena för att få utrymme att koncentrera
              sig på den extraordinära granskningen och på inspektioner. Varje
              år får JO in över tusen klagomål som rör kriminalvården. Många
              av dessa handlar om vardagsfrågor såsom telefon- och besökstillstånd,
              tider för inlåsning och
            </seg>
            <seg n="50b0455c">
              upplåsning i bostadsrummet, kvaliteten på maten och innehav av
              till exempel böcker och privata kläder. På grund av dessa ärenden
              riskerar a1lvarliga ärenden att inte få den uppmärksamhet de förtjänar.
              Vardagsärenden kan dessutom ta längre tid att få svar på än vad
              som är nödvändigt, vilket drabbar de intagna.
            </seg>
            <seg n="211e3a8b">
              Kriminalvården och polisen är myndigheter med stora maktmedel
              till sitt förfogande, och de är av naturliga skäl slutna världar.
              Därför kan tillsynen av dessa myndigheter anses extra viktig.
            </seg>
            <seg n="dec61f08">
              Det finns också andra verksamheter som tar beslut som kan vara
              av stor betydelse för enskilda, till exempel skolan, arbetslöshetskassorna,
              Arbetsförmedlingen, Försäkringskassan och Migrationsverket.
            </seg>
            <seg n="c559326b">
              På skolans område finns sedan 2008 en fristående sko1inspektion,
              inrättad på initiativ av Folkpartiet.
            </seg>
            <seg n="12223bb0">
              En övergripande tillsyn av arbetslöshetsförsäkringen görs av
              Inspektionen för arbetslöshetsförsäkringen.
            </seg>
            <seg n="2819d2e9">
              Alliansen inrättade nyligen Inspektionen för socialförsäkringen,
              ISF, som i första hand granskar tre myndigheter: Försäkringskassan,
              Pensionsmyndigheten och Skatteverket.
            </seg>
            <seg n="12fe4605">
              Ett flertal granskningsmyndigheter har alltså relativt nyligen
              skapats.
            </seg>
            <seg n="10a3caa6">
              Vi ser dock med ledning av JO:s verksamhetsberättelse att Inspektionen
              för socialförsäkringen behöver kompletteras eftersom JO får ta
              emot och behandla alla ärenden inom socialförsäkringsområdet från
              enskilda då detta ligger utanför ISF:s ansvarsområde.
            </seg>
            <seg n="52cd83c4">
              Under förra verksamhetsåret fick JO ta emot nästan 600 ärenden
              på socialförsäkringens område. Detta är en hög arbetsbelastning
              även om vi kan se att klagomålen gått ned under året med nära
              en tredjedel, vilket är en glädjande följd av att Försäkringskassan
              lyckats minska problemen i sin handläggning.
            </seg>
            <seg n="d0caa7aa">
              För att ytterligare avlasta JO och låta det bli just ett extraordinärt
              tillsynsorgan föreslår KU i dagens betänkande att riksdagen ger
              regeringen till känna att det behöver utredas hur en ordinarie
              tillsyn av ärendehandläggningen inom socialförsäkringen kan utformas.
              Samma sak gäller för migrationsområdet.
            </seg>
            <seg n="bb2e334e">
              Det är positivt att ett enat KU kan stå bakom detta betänkande.
              Förstärkningar i tillsynen av vissa myndigheter har flera fördelar.
              Rättssäkerheten för den enskilda människan förbättras, möjligheterna
              för andra medborgare att få vetskap och insyn i eventuella brister
              i systemen ökas och regeringen och vi folkvalda får fram ny information
              som hjälper oss att styra dessa myndigheter.
            </seg>
            <seg n="8c757c74">
              Med detta sagt yrkar jag bifall till utskottets förslag i betänkandet.
            </seg>
          </u>
          <note type="speaker" n="d84004d9">
            Anf. 107 PER-INGVAR JOHNSSON (C):
          </note>
          <note n="49180bd3">
            Herr talman! Efter en hel del diskussioner och överväganden har
            vi i konstitutionsutskottet kommit fram till ett enhälligt betänkande
            vid behandlingen av Justitieombudsmännens ämbetsberättelse för
            tiden juli 2010juni 2011.
          </note>
          <u who="per-ingvar_johnsson_a22d33" xml:id="i-7c8458f6d6bf8c3a-1" n="8f90c676">
            <seg n="e4c382b6">
              Oundvikligen blir det en del upprepningar i det jag framför.
            </seg>
            <seg n="5bd567f1">
              En viktig del i betänkandet är konstaterandet att regeringen
              under vårt arbete i utskottet med betänkandet beslutat att ge
              tilläggsdirektiv till Polisorganisationskommittén om att utreda
              skapandet av ett särskilt tillsynsorgan för Kriminalvården. Det
              är ett område som hittills gett justitieombudsmännen en mycket
              stor arbetsbelastning. Avsaknaden av ett särskilt tillsynorgan
              på detta område kommer nu förhoppningsvis att åtgärdas. Det finns
              som jag ser det förutsättningar för en effektiv organisation i
              tillsynsorganet som kan göra fler inspektioner på anstalterna
              än vad justitieombudsmännen hunnit med.
            </seg>
            <seg n="69957615">
              Även inom migrations- och socialförsäkringsområdena vill utskottet
              att regeringen utreder frågan om en reguljär tillsyn på det sätt
              som också socialförsäkringsutskottet har framfört. Detta förslag
              ska framföras i form av ett tillkännagivande från riksdagen till
              regeringen.
            </seg>
          </u>
          <note n="7f9fc3cd">
            Jag yrkar bifall till konstitutionsutskottets förslag i betänkandet.
          </note>
          <note n="93882ae1">
            Överläggningen var härmed avslutad.
          </note>
          <note n="53775bc8">
            15 § Trossamfund m.m.
          </note>
          <note n="c6e07cde">
            Föredrogs
          </note>
          <note type="speaker" n="a46d3133">
            Anf. 108 MIA SYDOW MÖLLEBY (V):
          </note>
          <u who="mia_sydow_molleby_90f981_w" xml:id="i-40662932ed0baa66-0" n="1dee8414" next="i-e3e0b179d4caa88d-0">
            <seg n="a4a3e38d">
              Herr talman! Det betänkande vi nu ska diskutera heter Trossamfund
              m.m. , och i det behandlas motioner från allmänna motionstiden.
              Till största delen handlar det om Svenska kyrkan och andra församlingar,
              men det berör också begravningsverksamheten och rätten för personer
              som inte bekänner sig till någon religiös tro.
            </seg>
            <seg n="ba27a4c7">
              Seder och bruk runt hanteringen av avlidna är föränderliga och
              beror på de levande människornas situation, på deras behov och
              möjligheter, och de förändras över tid. Det kan vi tydligt se
              i vårt land.
            </seg>
            <seg n="c7a3d61e">
              För mycket länge sedan vet vi att en del ledande personer fick
              stora gravkullar eller gravrösen resta över sig. Men hur, och
              faktiskt om, andra som levde samtidigt begravdes har vi begränsad
              kunskap om. Det skiftade troligen. En del blev säkert begravda.
              Andra kanske brändes medan vissa lämnades åt djuren i skogen att
              ta hand om.
            </seg>
            <seg n="1c046bc0">
              Under bondesamhällets tid med en befolkning fast rotad till marken
              som bodde kvar på samma plats i generationer var jordbegravningar
              det vanligaste sättet att ta hand om sina avlidna.
            </seg>
            <seg n="604f84e8">
              Nu när många människor flyttar flera gånger under sin levnad
              är det vanligast att vi kremerar våra döda. Antingen placeras
              urnan vid en gravsten, i en minneslund eller så sprids askan för
              vinden. Det viktiga är att det är efter den dödes önskemål, om
              sådana finns. I annat fall blir det enligt de efterlevandes önskemål.
            </seg>
            <seg n="add1aee7">
              Hur vi gör med våra döda är viktigt för oss efterlevande oavsett
              vilken religiös uppfattning vi har och oavsett om vi har någon
              religiös uppfattning alls.
            </seg>
            <seg n="26eb8d1b">
              För en människa som levt sitt liv i två olika delar av landet
              eller i två olika delar av världen kan det kännas självklart att
              vilja ha sin aska uppdelad och spridd på två olika platser. För
              någon annan kan det vara lika självklart att man vill ha askan
              i en urna hemma hos en närstående levande släkting.
            </seg>
            <seg n="fd9dac68">
              Begravningslagen och begravningsförordningen reglerar formerna
              för avsked, begravning och hur aska ska omhändertas. Att dela
              aska eller förvara aska hemma ingår inte i hur aska ska hanteras.
              Det finns dock möjlighet till undantag om man kan hänvisa till
              synnerliga skäl. Det är länsstyrelsen som avgör om det föreligger
              synnerliga skäl. Man får ansöka, och det krävs en djup religiös
              tro för att undantag ska medges.
            </seg>
            <seg n="66353dc5">
              För Vänsterpartiet är det viktigt att lagstiftning och övrig
              reglering bygger på sekulära principer och gäller lika för alla.
            </seg>
            <seg n="240101e5">
              Att inte ha en religiös tro gör inte avskedet och hanteringen
              av de avlidna mindre viktig. Människors önskemål om formerna för
              avskedet ska inte styras av om det finns en stark religiös uppfattning
              eller inte. De begränsningar som eventuellt måste finnas ska avgöras
              av helt andra principer, och regelverket måste gälla lika för
              alla, religiösa eller ej. Därför måste begravningslagen och begravningsförordningen
              ses över.
            </seg>
          </u>
          <note n="fc32b3b4">
            Härmed yrkar jag bifall till Vänsterpartiets reservation.
          </note>
          <note n="03fb882b">
            Anf. 109 HELENE PETERSSON i Stockaryd (S):
          </note>
          <u who="mia_sydow_molleby_90f981_w" xml:id="i-e3e0b179d4caa88d-0" n="1dee8414" prev="i-40662932ed0baa66-0">
            <seg n="5fb3a42a">
              Herr talman! Rätten att utöva sin tro och rätten att höra till
              en församling är stark i den svenska grundlagen. Den är också
              stark i EU:s fördrag och i stadgan om mänskliga rättigheter.
            </seg>
            <seg n="4e8f7fcf">
              Vid de relationsförändringar mellan kyrka och stat som trädde
              i kraft år 2000 lagstadgades den verksamhet som Svenska kyrkan
              ansvarade för och som berörde alla, till exempel begravningsverksamhet,
              kyrkoavgift, kulturminnen och rätt till kyrkans handlingar och
              arkiv. Det är områden som är viktiga för alla, inte minst ur ett
              kulturarvsperspektiv.
            </seg>
            <seg n="188058fd">
              Med tanke på den relativt korta tid som gått sedan förändringen
              får man säga att det har fungerat väl. Det finns fortfarande diskussioner
              inom vissa områden, men de är konstruktiva. Vissa förändringar
              kommer till stånd, antingen som i det tidigare betänkandet genom
              förändringar i begravningslagen eller genom förändringar inom
              kyrkans inre liv.
            </seg>
            <seg n="72e86637">
              Att nu initiera en stor översyn eller ompröva relationen mellan
              kyrka och stat är inte vi socialdemokrater beredda att göra. Vi
              är inte heller beredda att lägga över begravningsverksamheten
              på kommunerna. Det skulle också medföra stora förändringar, inte
              minst kulturhistoriskt. Kommunerna är huvudman i två fall, nämligen
              Helsingfors och Tranås. Även detta är ett historiskt arv.
            </seg>
            <seg n="adddf30a">
              I övrigt är vår uppfattning att kyrkan tagit sin uppgift på största
              allvar och visar stor respekt för alla andra religioners seder
              och för dem som inte vill ha något religiöst inslag inför den
              sista vilan.
            </seg>
            <seg n="b02a900b">
              Herr talman! När vi följer en närstående till sista vilan är
              det av största vikt att det sker under värdiga former. Det är
              viktigt att de anhöriga kan få önskemål uppfyllda i så stor utsträckning
              som möjligt.
            </seg>
            <seg n="573dd165">
              En hel del talar också för att det är klokt med vissa regler.
              En sådan gäller spridning och delning av aska. Halva utskottet
              var i Sydafrika förra veckan. På ett av våra möten kom frågan
              om gravfrid och anhörigas rätt till tillträde till gamla familjegravar
              upp. Enligt vår mening bör vi ha en restriktiv hållning till var
              man får begrava en anhörig, eller var och hur aska får spridas
              för att undvika konflikter i framtiden. Det är inte värdigt att
              gamla gravar grävs upp för att markområdet har sålts eller får
              en annan användning, eller att den nya ägaren nekar de anhöriga
              tillträde till gravplatsen. Därför bör man tänka mer än en gång
              när det gäller var och på vilket sätt den närstående får sin sista
              vila. Askan får strös ut på annan plats än en begravningsplats
              om länsstyrelsen ger sitt tillstånd och om platsen är lämplig
              för ändamålet. Askan får också delas, men bara om det finns synnerliga
              skäl. De ska vara grundade på allvarlig religiös uppfattning.
              Jag tror att det handlar om vad det innebär att ha rätt till en
              tro och rätt att tillhöra en församling.
            </seg>
            <seg n="930192e3">
              Bestämmelsen ska tillämpas restriktivt. Det tycker jag är klokt.
            </seg>
            <seg n="e154c704">
              Frågan om att få tillhöra vilken församling man vill har diskuterats
              i många år. Det kan kännas konstigt att staten ska ha att göra
              med i vilken församling jag har mitt medlemskap. Men det ligger
              andra komplikationer bakom. Även detta var en del av uppgörelsen
              kyrkastat och en förutsättning för att staten skulle hjälpa till
              med uppbörden. Men det var också, som kyrkan själv uttrycker det,
              en garanti för en folkkyrka som var rikstäckande. Om man själv
              får välja vilken församling man vill tillhöra kan det få ekonomiska
              konsekvenser. Vissa församlingar kan få svårt att ha kvar sin
              verksamhet.
            </seg>
            <seg n="90017e99">
              Som flera av oss har sagt är människor mer rörliga i dag och
              känner sig inte knutna till en särskild plats på samma sätt som
              förr. Det är ändå bra att frågan hålls levande. Den kanske kan
              hanteras annorlunda i samband med att frågan om en gemensam begravningsavgift
              hanteras.
            </seg>
            <seg n="9eb1dca9">
              Det är viktigt att samtalen mellan regeringen och kyrkan fortsätter.
              Om det ska ske en förändring ska det vara långsiktigt och genom
              en bred överenskommelse. I dag är vi inte beredda att tillstyrka
              någon förändring eller omprövning av tidigare beslut.
            </seg>
            <seg n="34ea5ad5">
              Herr talman! Det finns en del andra frågor som inte heller är
              lösta och som återkommer till konstitutionsutskottet med jämna
              mellanrum. En av de frågorna gäller hanteringen av metaller i
              kroppen efter kremering. Det kan av många uppfattas som icke värdigt
              att metaller samlas ihop och tas om hand utan att det sker i samband
              med den enskildes begravning. Frågan är komplicerad. Det är bra
              att regeringen avser att återkomma i frågan redan under detta
              år.
            </seg>
            <seg n="78ab185e">
              Slutligen, herr talman, vill jag ta upp frågan om dialoger med
              religiösa samfund. Den är mycket viktig, och det är angeläget
              att det förs en dialog om mänskliga rättigheter, yttrandefrihet
              och religionsfrihet. Det särskilda råd som regeringen tillsatte
              år 2000 och som jag har fått vara en del av sedan 2003 har haft
              många spännande och viktiga diskussioner. Rådet består av företrädare
              för de religiösa samfunden och två politiska företrädare och har
              ansvarigt statsråd som ordförande. Rådet tar upp aktuella frågor
              till diskussion, men ibland också mer konfliktfyllda diskussionsområden
              som integrationsfrågor, islamofobi, hets mot folkgrupp, konflikter
              mellan religiösa grupper, kvinnors rättigheter, samkönade äktenskap
              med mera. Rådet har förlagt möten till olika kyrkobyggnader och
              församlingar och fått mer information om olika samfund. Rådet
              har enligt min mening en stor och viktig roll att spela, inte
              minst genom att skapa mötesplatser och kontaktnät mellan religiösa
              företrädare. Under det senaste året har rådet haft seminarium
              om samhällets grundläggande värderingar.
            </seg>
            <seg n="41d11d0f">
              Det går säkert att utveckla rådets arbete med fler möten och
              fler seminarier. Det som motionären efterlyser i betänkandet vill
              jag säga är tillgodosett genom rådets verksamhet och inriktning.
            </seg>
            <seg n="7e3cec55">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="92bfe0ec">
            Anf. 110 MIA SYDOW MÖLLEBY (V) replik:
          </note>
          <u who="mia_sydow_molleby_90f981_w" xml:id="i-40662932ed0baa66-1" n="1dee8414" next="i-e3e0b179d4caa88d-1">
            <seg n="9481d867">
              Herr talman! Jag måste ställa en fråga. Jag hoppas att jag missförstod.
              Menar Helene Petersson att det är mer värdigt att dela askan efter
              en avliden om man kan hänvisa till en allvarlig religiös uppfattning
              än till att man helt enkelt känner sig starkt bunden till två
              olika platser?
            </seg>
          </u>
          <note n="9ffb2001">
            Anf. 111 HELENE PETERSSON i Stockaryd (S) replik:
          </note>
          <u who="mia_sydow_molleby_90f981_w" xml:id="i-e3e0b179d4caa88d-1" n="1dee8414" prev="i-40662932ed0baa66-1">
            <seg n="41590e02">
              Herr talman! Frågan om att dela askan ska över huvud taget ha
              en väldigt restriktiv behandling. Utgångspunkten är att det inte
              ska vara någon delning, utan att all aska ska läggas på samma
              ställe.
            </seg>
            <seg n="ef962827">
              Jag vill också hänvisa till den starka religiösa rättighet som
              finns i svensk grundlag och som EU har i sitt fördrag. Den finns
              även med i stadgan om mänskliga rättigheter.
            </seg>
            <seg n="d5654248">
              Vi har förbundit oss att ta hänsyn till olika religiösa seder
              och religioners hantering av exempelvis begravningar. Jag tycker
              att det ska kunna utgöra skäl till att man kan få dela askan.
            </seg>
            <seg n="a2f4ce88">
              Grundinställningen är, som sagt, att man måste vara väldigt restriktiv.
            </seg>
          </u>
          <note type="speaker" n="0308312e">
            Anf. 112 MIA SYDOW MÖLLEBY (V) replik:
          </note>
          <u who="mia_sydow_molleby_90f981_w" xml:id="i-40662932ed0baa66-2" n="1dee8414" next="i-e3e0b179d4caa88d-2">
            <seg n="ef2f0fc5">
              Herr talman! Jag kan förstå att man ska vara restriktiv och att
              askan inte ska delas. Men jag har svårt att förstå att det absolut
              ska grundas på tro om det ska göras undantag. Jag anser att vi
              alla ska ha samma rätt inför lagen. Människor har givetvis rätt
              till sin tro, men man måste också ha rätt att inte tro och ändå
              bli behandlad likadant av lagstiftningen.
            </seg>
            <seg n="66653d75">
              Alla måste ha samma möjlighet och få en rättvis bedömning inte
              grundad på tro utan på egen uppfattning.
            </seg>
          </u>
          <note n="9ab93342">
            Anf. 113 HELENE PETERSSON i Stockaryd (S) replik:
          </note>
          <u who="mia_sydow_molleby_90f981_w" xml:id="i-e3e0b179d4caa88d-2" n="1dee8414" prev="i-40662932ed0baa66-2">
            <seg n="2afbde37">
              Herr talman! Jag kan hålla med Mia Sydow Mölleby. Vi måste givetvis
              ta hänsyn till enskilda människors och anhörigas önskemål. Det
              är just anhörigas önskemål som kan skapa komplikationer. Det har
              även gällt tiden för begravningar att anhörigas önskemål skapar
              komplikationer. I ett sådant här fall kan jag se att det kan bli
              komplikationer. De anhöriga är inte överens om begravningsplats.
              Det är en fråga som dyker upp ganska ofta. Man är inte överens.
              Ska det vara i Falköping eller i Göteborg? Frågan är om det ska
              vara skäl till att man får dela.
            </seg>
            <seg n="0cd529a7">
              Jag tycker att det är en ganska god grund när man säger att det
              ska hanteras med hänsyn till en stark religiös sed. Det kanske
              inte är den enskildes sed utan att religionen innehåller detta.
            </seg>
            <seg n="5ee0838e">
              Jag tycker att det är klokt att vi har en restriktiv hållning
              och att det ska finnas synnerliga skäl.
            </seg>
          </u>
          <note type="speaker" n="76d19907">
            Anf. 114 ANN-BRITT ÅSEBOL (M):
          </note>
          <u who="ann-britt_asebol_43728b" xml:id="i-158a87b129abb678-0" n="1b21f71a" next="i-2c4173e0dcfa7580-0">
            <seg n="61d163e7">
              Herr talman! Ungefär sex och en halv miljon av oss svenskar tillhör
              Svenska kyrkan. Därmed torde Svenska kyrkan vara den största folkrörelse
              som vi har här i landet. Trots att det nu har gått mer än tio
              år sedan staten och kyrkan skildes åt är det många kyrkliga frågor
              som vi kommer att behandla här i kammaren.
            </seg>
          </u>
          <note n="cb610e42">
            Riksdagen antog 1998, med justeringar 2009, lagen om Svenska
            kyrkan, vilken bland annat reglerar Svenska kyrkan som trossamfund,
            dess organisatoriska uppbyggnad, kyrklig egendom och kyrkans arkiv
            samt kyrkoavgiften. Kyrkoordningen är det grundläggande dokument
            som reglerar det inomkyrkliga regelsystemet och som beslutas av
            kyrkans högsta beslutande organ, nämligen kyrkomötet. Den första
            kyrkoordningen antogs 1999 och har sedan ändrats så gott som varje
            år. Ett antal principbeslut började tas redan i mitten av 1990-talet
            och har fortsatt fram till dess att kyrkan och staten skildes
            åt år 2000.
          </note>
          <u who="ann-britt_asebol_43728b" xml:id="i-2c4173e0dcfa7580-0" n="1b21f71a" prev="i-158a87b129abb678-0">
            <seg n="1a1b4641">
              Det är mot bakgrund av dessa lagar och dokument som man får läsa
              de 14 motioner som behandlas i betänkandet. Jag tror att vi på
              sikt måste bli betydligt tydligare i vårt förhållningssätt mellan
              Svenska kyrkan och staten. Alltför många lika frågor debatteras
              fortfarande på såväl kyrkomötet som här i Sveriges riksdag. Det
              vet jag eftersom jag också är ledamot av kyrkomötet. Det blir
              något slags moment 22 av det hela. Vem ska bestämma vad? Jag tänker
              speciellt på frågan om fri församlingstillhörighet, där motionären
              tar upp frågan om att man ska få möjlighet att tillhöra vilken
              församling man vill oavsett bostadsort. Detta har vi moderater
              motionerat om på kyrkomötet. Just denna fråga har inte beslutats
              vare sig av kyrkomötet eller av oss här i Sveriges riksdag.
            </seg>
            <seg n="cc22c09f">
              Svenska kyrkan är efter kyrkans ändrade relationer med staten
              ansvarig för den största sammanhållna delen av vårt svenska kulturarv.
              För att kunna ta detta ansvar får Svenska kyrkan en viss ersättning
              av staten varje år som vi beslutar om här i riksdagen. I dagsläget
              är det 460 miljoner kronor per år fram till år 2014 för just kulturhistoriskt
              motiverade merkostnader i samband med vård och underhåll av kyrkliga
              kulturminnen. Det kan gälla kyrkobyggnader, men det kan också
              gälla begravningsplatser och kyrkliga inventarier.
            </seg>
            <seg n="e0ea6847">
              En av motionerna behandlar just frågan om kyrkoantikvarisk ersättning
              till begravningsplatser, och jag vill framhäva att man har pengar
              till detta. Ersättningen fördelas på Svenska kyrkans nationella
              nivå av kyrkostyrelsen som beslutar just om ersättningsramarna
              mellan stiften. Sedan är det stiftsstyrelserna som i sin tur beslutar
              om kyrkoantikvarisk ersättning på grundval av vad församlingarna
              ansöker om inom respektive region.
            </seg>
            <seg n="60b535c7">
              Det är en viktig markering att vi tycker att kyrkan står för
              ett kulturarv som berör oss i vår svenska historia.
            </seg>
            <seg n="3262c94a">
              Herr talman! Många av motionerna i betänkandet tar upp viktiga
              frågor kring tro av olika slag, alltifrån det fortsatta förhållandet
              mellan kyrkan och staten vad gäller lagar och beskattningsrätt
              på begravningsverksamheten till människors rätt att bestämma över
              metallen i sin kropp.
            </seg>
            <seg n="9c5cc0e9">
              Den sistnämnda frågan tycker jag är nog så viktig också ur ett
              miljöperspektiv då man vid kremering varje år får ut ca 22 ton
              miljöavfall som inte förbränns. Det är ofta titan eller andra
              implantat som knä- och höftleder som finns i våra kroppar. I dag
              är det kremering som är det vanligaste jordfästningssättet. Ca
              80 procent av alla avlidna kremeras årligen. Då är frågan om de
              överblivna metallerna viktig eftersom de påverkar miljön negativt.
            </seg>
            <seg n="87e467da">
              Jag har som kyrkonämndens ordförande i min hemstad Falun varit
              ute i verksamheterna runt om, bland annat på krematoriet. Jag
              har sett hur de icke brännbara delarna från kremationen från olika
              stoft samlas ihop och sedan gravsätts på annan mark än där det
              ursprungliga stoftet grävs ned. Implantaten är oftast för stora
              för att gå ned i en urna. Det är vanligt att man gör på detta
              sätt runt om i Sverige, och det är inte bara i Falun som man gör
              det. Detta tycker jag varken känns etiskt eller särskilt miljövänligt.
              Metallerna bryts ju inte ned i jorden.
            </seg>
            <seg n="6a30629b">
              I ett par av våra grannländer, bland andra Danmark och Finland,
              återvinns dessa metaller, och det kan kanske vara en fråga också
              för oss här i Sverige. Därför välkomnar jag att regeringen har
              aviserat att man kommer att bereda frågan och återkomma till oss
              i riksdagen redan under detta år.
            </seg>
            <seg n="7f4d9b09">
              Herr talman! Jag tror att trosfrågor kommer att diskuteras även
              fortsättningsvis här i denna kammare då frågor kring just tro
              ofta handlar om vardagen runt omkring oss och att de lagar som
              reglerar detta stiftas här i riksdagen. Det vore önskvärt om vi
              kunde diskutera dessa frågor utanför partipolitiken. Jag välkomnar
              därför att mitt parti har tagit beslut om att inte ställa upp
              under partibeteckningen Moderaterna i nästa års kyrkoval. Men
              detta måste naturligtvis vara ett val för varje parti.
            </seg>
            <seg n="6832420e">
              Den process som vi satte i gång för tolv år sedan bör fortsätta
              så att vi med tiden får en kyrka som är fri från staten. Demokratiska
              processer har alltid en tendens att gå långsamt, och det kanske
              är nödvändigt eftersom det är viktiga frågor som detta handlar
              om.
            </seg>
          </u>
          <note n="fa6c9b28">
            Herr talman! Jag yrkar bifall till förslaget i utskottets betänkande
            och avslag på reservationen.
          </note>
          <note type="speaker" n="7a9617a2">
            Anf. 115 TUVE SKÅNBERG (KD):
          </note>
          <u who="tuve_skanberg_437e5c_w" xml:id="i-2999bb0716c9a54f-0" n="f262f4ae" next="i-7698f5da00115f5d-0">
            <seg n="47cb902b">
              Herr talman! Jag vill börja med att yrka bifall till förslaget
              i betänkandet och avslag på motionerna.
            </seg>
            <seg n="ed53c431">
              I detta betänkande tas ett flertal motionsyrkanden från allmänna
              motionstiden upp. Alla handlar i någon mening om trossamfund.
              Det finns flera angelägna motioner om att man inom Svenska kyrkan
              ska få möjlighet till fri församlingstillhörighet, alltså inte
              geografiskt bunden som den är i dag. Det tycker jag och Kristdemokraterna
              i grunden är en god idé. Själv har jag under min uppväxt tillhört
              en sådan icke-territoriell församling, nämligen Amiralitetsförsamlingen
              i Karlskrona. Det gick alldeles utmärkt. Jag vet att det finns
              andra, men de är inte många. Det skulle kunna bli en allmän regel.
            </seg>
            <seg n="22204f1a">
              Men nu var överenskommelsen kring kyrkans skiljande från staten
              sådan att detta inte löstes. Ett problem att lösa är att kyrkoavgiften
              utformas för att man rent praktiskt ska klara administrationen.
              Då måste man göra det i samband med kyrkobokföringen. Det behövs
              en tillhörighet till Svenska kyrkans församling och att den är
              knuten till folkbokföringen. Denna fråga har enligt utskottet
              ännu inte lösts. Det skulle vara lyckligt om denna fråga kunde
              lösas, och jag hoppas att utskottet kan medverka till det i framtiden.
              Men det har ännu inte gjorts.
            </seg>
            <seg n="0b281ebf">
              I betänkandet behandlas två motioner från Annelie Enochson och
              Yvonne Andersson, Kristdemokraterna, som har efterlyst att regeringen
              ska ha en regelbunden dialog med trossamfunden. En överväldigande
              majoritet av den svenska befolkningen tillhör ett eller flera
              trossamfund, men detta har fungerat dåligt i många år. Det är
              bara att erkänna. Under den tid som jag kan överblicka sedan 1991
              och framåt har trossamfunden knackat på dörren. Oberoende av regeringssammansättning
              har det inte varit något större intresse för en sådan dialog.
              Göran Persson öppnade under en tid dörren betydligt mer än vad
              andra har gjort. Men det har varit mycket att önska.
            </seg>
            <seg n="d136395c">
              Nu har dessa båda motionärer blivit bönhörda. Stefan Attefall
              har tagit sig an att möta religioners företrädare och av allt
              att döma gjort det på ett öppet och bra sätt så att de känner
              att man lyssnar på dem och känner att deras frågor tas på allvar
              och att deras konkreta önskemål lyfts fram. Denna dialog är värdefull.
              Jag menar alltså att man kan säga att motionerna är tillgodosedda.
            </seg>
          </u>
          <note n="9bd5bc8e">
            Anf. 116 HELENE PETERSSON i Stockaryd (S) replik:
          </note>
          <u who="tuve_skanberg_437e5c_w" xml:id="i-7698f5da00115f5d-0" n="f262f4ae" prev="i-2999bb0716c9a54f-0">
            <seg n="8a7a0367">
              Herr talman! Bara en liten kommentar till det sistnämnda: Inte
              är det Stefan Attefall som startat upp det här rådet. Det finns
              sedan 2000. Stefan Attefall är ansvarigt statsråd för det nu,
              men dialogen är i gång ända sedan 2000. Som jag tidigare sagt
              deltar jag sedan 2003.
            </seg>
            <seg n="49090223">
              Rådet är alltså aktivt, och har också tidigare varit det. Jag
              vet att Göran Persson som statsminister var väldigt intresserad
              av de här frågorna och att han regelbundet förde en dialog. Kyrkan
              själv och också andra samfund har beklagat att de inte fått samma
              gehör från den nuvarande statsministern.
            </seg>
            <seg n="fd5ad1f9">
              Rådet fanns, som sagt, innan statsrådet Attefall tillträdde.
              Men att ett gott jobb i dag görs vill jag inte förneka.
            </seg>
          </u>
          <note type="speaker" n="219597c6">
            Anf. 117 TUVE SKÅNBERG (KD) replik:
          </note>
          <u who="tuve_skanberg_437e5c_w" xml:id="i-59508de28754d1a2-0" n="f262f4ae">
            <seg n="0208d8cb">
              Herr talman! Det är helt korrekt.
            </seg>
          </u>
          <note n="93882ae1">
            Överläggningen var härmed avslutad.
          </note>
          <note n="393617af">
            16 § Allmänna motioner om mervärdesskatt
          </note>
          <note n="c6e07cde">
            Föredrogs
          </note>
          <note type="speaker" n="1be7669a">
            Anf. 118 HANS OLSSON (S):
          </note>
          <u who="hans_olsson_836cff_w" xml:id="i-a3f96a3ca900da4b-0" n="f65e60fe">
            <seg n="f178b9b8">
              Herr talman! Jag tänker använda en del av min talartid till att
              tala om Ingemar Svensson i Stenkullen. Men först ska jag säga
              några ord om skrotbranschen.
            </seg>
            <seg n="41d1cfa0">
              Det är så att Skatteverket redan 2007 bad regeringen att göra
              någonting åt fusket inom skrotbranschen. Man bedömde att ungefär
              500 miljoner kronor försvann i skrotbranschen på grund av fusk,
              speciellt med momsredovisningen. Man sade också att detta skulle
              rättas till med omvänd skattskyldighet, precis som gäller i byggbranschen.
            </seg>
            <seg n="380ea642">
              År 2012 svarade finansministern på en skriftlig fråga: Ärendet
              bereds i Finansdepartementet. I fem år har man alltså berett ett
              ärende där man inte behöver uppfinna hjulet på nytt. I princip
              behöver man bara genomföra det som redan finns i byggbranschen.
              Under tiden försvinner varje år rejält med pengar. Man kan fråga
              sig hur många de företag är som försöker leva efter de regler
              som vi satt upp men som blir utkonkurrerade.
            </seg>
            <seg n="a7090efa">
              Det här duger inte! Det är bedrövligt. Det får inte ta fem år
              att lösa en sådan här fråga när branschen vill ha en ändring.
              Därför, herr talman, yrkar jag bifall till reservation 4. Det
              var skrotbranschen.
            </seg>
            <seg n="a3855d19">
              Nu tänker jag övergå till att lite grann tala om den ideella
              sektorn. Jag börjar med Ingemar Svensson i Stenkullen.
            </seg>
            <seg n="c598dbdc">
              I Stenkullen, som ligger mellan Göteborg och Alingsås, finns
              det ett fotbollslag som heter Stenkullen GOIK. Vi som älskar division
              4- och division 5-fotboll vet att det nu börjar dra ihop sig till
              att gå ut och titta på matcher. I helgen var första matchen i
              år som jag såg. Vi fick stryk med 80 men ändå.
            </seg>
            <seg n="e32032a8">
              När Ingemar Svensson står och tittar på den fotboll som snart
              utgår jag från även i Stenkullen drar i gång vet han att hans
              pappa var med om att någon gång på 20-talet starta fotbollsklubben.
              Han vet också att pappan spelade i klubben och gjorde många mål
              på 50- och 60-talen. Dessutom vet han att hans son spelat där.
            </seg>
            <seg n="4d2d11dc">
              När Ingemar Svensson nu i vår går ut och tittar på matcher tittar
              han på sina barnbarn som spelar i samma fotbollsklubb den fotbollsklubb
              som liksom så många andra fotbollsklubbar byggts och leds vidare
              av ideella krafter. Det är detta som är styrkan och det som är
              det fantastiska.
            </seg>
            <seg n="2b77ebde">
              Men här har vi i Sverige ett problem som vi faktiskt gemensamt
              närmat oss. EU-kommissionen tycker nämligen att vi ska införa
              mervärdesskattesystemet i den ideella sektorn. Vi ska alltså införa
              det system som vi i Sverige i mitten av 80-talet tog bort för
              att underlätta för den ideella sektorn det system som företagarna
              tycker är absolut krångligast när det gäller att peka ut en enskild
              detalj i regelverket. Detta system ska vi alltså införa! Men de
              människor som driver den ideella sektorn vill vara tillsammans
              med sina barn. De vill kicka boll och de vill sälja varmkorv.
              Men de vill inte hålla på med momsregler.
            </seg>
            <seg n="7ef45dad">
              Det här är viktigt. Vi har varit överens om att driva frågan.
              Vi har träffat kommissionären, och vi har framfört våra synpunkter.
              Här hemma har vi varit överens. Finansministern har sagt att han
              vill driva frågan ända in i kaklet. Vi har samma uppfattning.
            </seg>
            <seg n="b1d017db">
              Lite grann känns det dock som att vi varit i underläge. Själv
              var jag lite besviken när det var svårt att försöka övertyga och
              få kommissionären att förstå vad vi menar.
            </seg>
            <seg n="f443aaad">
              Vidare har vi jobbat med en grönbok, för kommissionen vill införa
              ett nytt mervärdesskattedirektiv. Jag tror att det var tusen remissvar
              från Sverige där det pekades just på detta, men det ignorerades.
            </seg>
            <seg n="67f4f9d6">
              Den första signalen vi fick var att det i det nya mervärdesskattedirektivet
              inte kommer att tas hänsyn till den ideella sektorn. Detta var
              inte speciellt roligt. Men plötsligt händer det som det heter.
              Om vi i Sverige fortfarande vill vara överens om att tillsammans
              driva frågan ända in i kaklet finns här plötsligt en öppning.
              Om vi ska ha ett nytt mervärdesskattedirektiv måste nämligen alla
              27 EU-länder säga ja eller hur? Därmed har vi med ens en möjlighet.
            </seg>
            <seg n="b6933ddb">
              Om jag förstått detta rätt pågår nu ett arbete i kommissionen
              med att ta fram ett förslag som det sedan ska förhandlas om. Då
              är det kanske inte så dumt att innan kommissionen målat in sig
              för mycket i sitt hörn sända signalen att om undantag för Sverige
              och den ideella sektorn inte kommer till stånd kommer vi som land
              att säga nej till det nya mervärdesskattedirektivet.
            </seg>
            <seg n="f170de12">
              Om vi vill fortsätta att tillsammans driva frågan ända in i kaklet
              har vi nu alltså en chans. Vi brukar inte köra med sådana här
              saker, men jag tror att det här kan vara en bra lösning.
            </seg>
            <seg n="541b5662">
              Därför, herr talman, känner jag mig för första gången i sammanhanget
              lite komfortabel om vi nu kan bli överens om detta. Ifall vi agerar
              och håller ihop som vi hela tiden gjort är det vi som nu gentemot
              kommissionen har ett läge.
            </seg>
            <seg n="6d3c1855">
              Mitt förslag är att vi hjälps åt på alla håll och kanter och
              ser till att till EU-kommissionen sända signalen: Inget nytt EU-direktiv
              när det gäller mervärdesskatten om inte detta med den ideella
              sektorn blir löst. Jag hoppas och tror att det inte är något problem
              eftersom vi hittills varit överens om det hela.
            </seg>
            <seg n="b943c8f7">
              Herr talman! Jag hoppas att Ingemar Svensson i Stenkullen och
              alla andra runt om i landet kan fortsätta att jobba och bidra
              till den ideella sektorn som betyder så mycket och då utan att
              behöva hålla på med momsreglerna.
            </seg>
          </u>
          <note type="speaker" n="0f2a1ef1">
            Anf. 119 MATS PERTOFT (MP):
          </note>
          <u who="mats_pertoft_1e2eeb_w" xml:id="i-c050488cb3b4833f-0" n="98ac4e84">
            <seg n="a3f77e0b">
              Herr talman! Jag börjar där föregående talare slutade, alltså
              med den ideella sektorn. Det finns ett särskilt yttrande från
              S, V och MP.
            </seg>
            <seg n="7b9ebe5d">
              Ofta när det gäller EU tänker jag på en sak, nämligen på den
              erfarenhet jag har jag har växt upp i Tyskland och på att vi svenskar
              är lite väl lydiga. Det är något annat för de länder som var med
              och grundade EU, för de känner ju att de är hemma i huset. De
              bestämmer var väggarna ska stå.
            </seg>
            <seg n="839af7eb">
              Vi är lite väl lydiga. Jag uppmanar på intet sätt till att exempelvis
              bryta mot regler, men jag uppmanar till att ta ut svängarna och
              tydligt visa var skåpet ska stå. Visa att våra rättigheter och
              våra vanor i Sverige är precis lika mycket värda som alla andras
              och bör beaktas på det sättet! Jag vet att vi inte är oense i
              sak. Ingen i denna sal är oense om den saken, tror jag. Men jag
              tror att vi ska visa lite tydligare var skåpet ska stå nere i
              Bryssel. Den egenheten har nämligen den svenska regeringen och
              politiken, oavsett färg, nog haft så länge vi har varit med i
              EU: Vi har varit för dåliga på att visa var skåpet ska stå. Där
              hoppas jag alltså att vi kan fortsätta och gärna skärpa tonen.
            </seg>
            <seg n="f9b1c36d">
              Sedan vill jag också i mitt anförande ta upp en annan sak som
              egentligen har varit en huvudsak för oss miljöpartister när det
              gäller allmänna motioner om mervärdesskatt. Det gäller reservation
              1, som jag också vill yrka bifall till. Den handlar om flygskatten.
              Även detta är just nu en väldigt aktuell fråga i EU-sammanhang,
              när vi märker att det även här är så att unionen faktiskt har
              tagit ett steg framåt inte så långt som jag skulle önska, men
              försäljningen av utsläppsrätter när det gäller flygtrafik är någonting
              som ändå finns på EU:s agenda.
            </seg>
            <seg n="36b1090f">
              Sedan är det intressant att se hur detta frammanar uppror och
              indignation hos en del länder utanför EU. Det är inte vilka länder
              som helst, utan det är Kina, Ryssland och USA. De hotar med köpbojkott
              mot europeiska flygplan. Det är märkligt hur man kan blanda ihop
              saker. Men jag är ändå stolt över att EU har vågat ta steget till
              införande av utsläppsrätter på flygsidan. Det hade dock aldrig
              skett om inte andra länder, till exempel Tyskland, tidigare hade
              varit inne på att införa skatt på flygbränsle nationellt.
            </seg>
            <seg n="64b7a30b">
              Därför menar vi i Miljöpartiet att det är viktigt som påtryckning,
              alltså en tydlig riktningsvisare, att vi faktiskt går vidare i
              Sverige och inför skatt på flygbränsle. Det skulle äntligen ge
              lite mer likvärdiga förutsättningar för de olika transportslagen
              i Sverige om vi kunde göra det. Det handlar inte om att vi tycker
              väldigt illa om flyget, utan det handlar om att ge likvärdiga
              förutsättningar och lite grann närma sig en klimatbeskattning.
            </seg>
            <seg n="f6c76713">
              Det är ju ändå så att flyget släpper ut väldigt mycket som ökar
              på växthuseffekten, och det bör man betala för. I en marknadsekonomi
              ska man betala för de skador man gör. De ska inte vara gratis.
              Men i vår värld är de gratis, och det betyder egentligen att det
              är en ofullkomlig marknadsekonomi. Vi menar att det ska betalas,
              och det ska flygindustrin göra. Det ska konsumenterna och flyget
              göra. Därför vill vi införa detta.
            </seg>
            <seg n="008200bb">
              Herr talman! Detta är de frågor jag vill lyfta fram när det gäller
              skatteutskottets betänkande nr 15: vikten av att vi visar var
              skåpet ska stå när det gäller ideell verksamhet i Sverige i förhållande
              till EU och att vi äntligen vågar vara lite mer rakryggade när
              det gäller likvärdig beskattning av flygbränsle jämfört med andra
              bränslesorter.
            </seg>
          </u>
          <note type="speaker" n="e2bfb79a">
            Anf. 120 THORALF ALFSSON (SD):
          </note>
          <u who="thoralf_alfsson_be97b8_w" xml:id="i-5907a17f2843676f-0" n="7165facf" next="i-c90570b65e2872ce-0">
            <seg n="a84355b0">
              Herr talman! Det är första gången jag är uppe i talarstolen när
              det gäller ett ärende från skatteutskottet. Jag hoppas att vi
              ska få trevliga debatter framöver.
            </seg>
          </u>
          <note n="4d19e010">
            Först, herr talman, vill jag yrka bifall till våra reservationer
            nr 2 och nr 5.
          </note>
          <u who="thoralf_alfsson_be97b8_w" xml:id="i-c90570b65e2872ce-0" n="7165facf" prev="i-5907a17f2843676f-0">
            <seg n="2d0bb863">
              När det gäller allmänna motioner om mervärdesskatt kanske de
              inte är det mest upphetsande vid en första anblick, men de olika
              skattesatserna har stor inverkan på människors ekonomi särskilt
              för de svaga grupperna i samhället. I det perspektivet har den
              lägre momsen på livsmedel haft stor betydelse.
            </seg>
            <seg n="291d02b7">
              Detsamma kan knappast sägas om den så kallade restaurangmomsen.
              Jag tror att det är få personer som i dag ser någon skillnad mot
              hur det såg ut före nyår, varken när det gäller pris, service
              eller antal anställda. Jag gör det i varje fall inte på de restauranger
              jag regelbundet besöker. Dessa miljarder hade med fördel kunnat
              användas på ett helt annat sätt, till exempel för att förbättra
              den ekonomiska situationen för den grupp som i dagligt tal kallas
              fattigpensionärer.
            </seg>
            <seg n="65bdf3d0">
              Sedan vill jag instämma med båda föregående talare när det gäller
              moms och så vidare för ideella föreningar. Det gör också oss väldigt
              oroliga. Dessa ideella organisationer och föreningar har väldigt
              stor betydelse, speciellt för många ungdomar och så vidare, när
              det gäller olika sysselsättningar. Oavsett om man bor på landsbygden
              eller i städer har de väldigt stor betydelse kanske ännu större
              på landsbygden, jag vet inte riktigt.
            </seg>
            <seg n="0d32cfaf">
              Jag känner igen mig i den beskrivning Hans Olsson gör eftersom
              jag själv är uppvuxen på den riktiga landsbygden, i ett litet
              samhälle. Som jag upplevde det då betydde idrottsföreningen så
              otroligt mycket. Om förutsättningarna skulle ändras, med momspliktighet
              och så vidare, påverkar det. Jag vet hur föreningarna kämpar ekonomiskt
              för att få ihop det, och det finns många eldsjälar som lägger
              ned enormt mycket tid. Det skulle vara väldigt tråkigt om detta
              lade krokben för föreningarna.
            </seg>
            <seg n="52ffc5e6">
              Det är sådana här saker EU ägnar sig åt. Jag tycker att det är
              en i allra högsta grad nationell angelägenhet som EU egentligen
              inte har någonting med att göra, rent ut sagt. Det påverkar inte
              andra länder i någon utsträckning. Det är denna typ av klåfingrighet,
              dessa småsaker EU ägnar sig åt, som gör mig väldigt EU-kritisk.
              Tyvärr är jag ganska ensam om den inställningen i denna församling
              i dag.
            </seg>
            <seg n="24d72792">
              Dagens tre olika nivåer på moms 6, 12 och 25 procent ger dock
              upphov till flera gränsdragningsproblem mellan de olika momssatserna.
              När man ser de smått absurda konsekvenser de får kan man inte
              annat än fundera på om inte en generell momssats vore det bästa,
              kanske med undantag för den lägre momsen på livsmedel. Jag har
              förstått att det finns en del utredningar som pekar i den riktningen,
              men så länge vi har dessa momssatser får vi nog förhålla oss till
              dem.
            </seg>
            <seg n="85e949fe">
              Herr talman! Ett sådant absurt gränsdragningsproblem är den så
              kallade dansbandsmomsen. I dag får du betala 6 procent i moms
              på en entrébiljett om du väljer att lyssna på musiken utan tillgång
              till ett dansgolv, men 25 procent i moms om det finns ett dansgolv
              tillgängligt. Det är en helt ologisk effekt av dessa momsregler.
              Ur ett folkhälsoperspektiv borde det faktiskt vara helt tvärtom
              den som har varit och dansat en kväll på ett dansställe vet vilken
              nyttig motion man får. Dessutom är det ganska trevligt. Är det
              något som borde ha en lägre momssats är det alltså just att dansa
              till musik och inte bara lyssna till dansbandsmusik.
            </seg>
            <seg n="0a1e2533">
              När jag läste på lite angående dansbandsmomsen och googlade på
              nätet upptäckte jag att det finns fler som har förespråkat denna
              förändring. Det är inte bara Bert Karlsson utan även två av allianspartierna.
              Därför vill jag påminna Centerpartiet och Kristdemokraterna om
              att ni nu har möjlighet att visa att ni står för era vallöften
              från Almedalen 2010. Då lovade ni väljarna att sänka dansbandsmomsen
              till 6 procent. Det kan ni göra genom att stödja vår reservation.
            </seg>
            <seg n="574e37aa">
              Herr talman! Vår reservation nr 5 gäller veteranbilshobbyn. Det
              är en hobby som är utbredd. Den är en växande folkrörelse med
              mängder av bilträffar i olika former. Det kan vara allt från träffar
              på något torg i en stad någon kväll i veckan, speciellt under
              sommartid, till stora bilträffar som lockar tiotusentals deltagare
              och besökare. Inom veteranbilshobbyn finns en efterfrågan på att
              importera veteranbilar från utlandet, vilket för en tid sedan
              belades med mindre förmånliga skatteregler än tidigare. Vi vill
              med vår reservation föreslå en återgång till tidigare gällande
              momssatser för äldre begagnade bilar och delar till dessa vid
              import från länder utanför EU.
            </seg>
          </u>
          <note type="speaker" n="db56aef7">
            Anf. 121 EMMA WALLRUP (V):
          </note>
          <u who="unknown" xml:id="i-19fef76b7afb22a3-24" n="ef8d5e58">
            <seg n="64d63b2c">
              Herr talman! Vänsterpartiet tycker att flygskatt är viktigt eftersom
              flyget släpper ut så pass mycket som det gör. En resa fram och
              tillbaka till Thailand orsakar utsläpp motsvarande utsläppet per
              person för ett helt år. Det är stora utsläpp det handlar om per
              resa. Men vi vill inte använda momsen i det här läget, utan vi
              vill gå via start- och landavgifter eftersom det har en tendens
              att fylla planen lite bättre. I det här läget gör vi därför så.
            </seg>
            <seg n="097c4d29">
              Jag tänkte tala lite grann om bilpooler. De har i studier visat
              sig minska bilåkandet. I miljöarbetet är det viktigt att sträva
              efter att ställa om just transportsektorn eftersom det är där
              utsläppen ökar i dag. Olika former av bilpooler, som bilkooperativ,
              är allt vanligare. Det är ett viktigt alternativ för dem som inte
              har bil men vill använda bil ibland. Det görs ett mycket gott
              arbete inom bilkooperativen. En betydelsefull drivkraft är miljöengagemanget.
            </seg>
            <seg n="e216a08d">
              Det råder stor brist på ytor för parkeringar i många städer i
              dag där man vill få plats med bostäder, grönytor och andra verksamheter.
              Behovet av parkeringsplatser minskar ofta med bilpooler. Dessutom
              kan man lättare skaffa sig en miljöbil om man gemensamt går ihop
              och köper in nya effektiva miljöbilar. Man har råd när man är
              många. Det blir lättare att betala tillsammans än att stå för
              hela kostnaden själv. Det är viktigt att skynda på omställningen
              av bilparken, och det skulle vara samhällsnyttigt om fler använde
              sig av bilpooler ur klimatsynpunkt, av utrymmesskäl och för luftkvalitetens
              skull. Ett konkret sätt att gynna bilpooler är att sänka momsen
              från den höga nivån 25 procent, som den ligger på i dag, till
              6 procent, som är samma nivå som taxiföretag och kollektivtrafik
              har.
            </seg>
          </u>
          <note n="b10af7f1">
            Jag yrkar därför bifall till vår reservation nr 3.
          </note>
          <note type="speaker" n="4e5ddfd2">
            Anf. 122 LENA ASPLUND (M):
          </note>
          <u who="lena_asplund_84312e_w" xml:id="i-e1badc8bf4ef3c1a-0" n="fd7b980b">
            <seg n="4e3daeca">
              Herr talman! Jag vill börja med att yrka bifall till förslaget
              i skatteutskottets betänkande SkU15.
            </seg>
            <seg n="000e2749">
              I fjol, ungefär vid den här tiden, hade vi en liknande debatt
              om motioner gällande mervärdesskatt. Då sade jag att intäkterna
              2008 från moms var nästan 304 miljarder och att intäkterna ökar
              varje år. Det stämmer, eftersom intäkterna från 2009 uppgick till
              nästan 3 miljarder mer än 2008. Därför är det rätt viktigt hur
              vi hanterar moms och hur vi gör det i fortsättningen.
            </seg>
            <seg n="a2ab4bba">
              Mervärdesskatt är något som verkar beröra åtminstone politiker.
              Det märks på motionerna som handlar om olika skattesatser på varor
              och tjänster som motionärerna vill förändra. Att det finns tre
              olika skattesatser och vad som hör till vilken skattesats tror
              jag inte är något som den vanliga Svensson tänker så mycket på.
              Jag skulle inte heller tro att man brukar studera sitt kvitto
              och där se vilken procentsats det var på den vara eller tjänst
              man köpte. Det kanske vore bra om man gjorde det lite mer. Det
              kanske skulle kunna stävja en liten del av det skatteundanhållande
              som kommer från moms om vi i allmänhet tittade efter lite mer
              att det står rätt på kvittot.
            </seg>
            <seg n="72c79474">
              Herr talman! Det finns ett särskilt yttrande från Socialdemokraterna,
              Vänsterpartiet och Miljöpartiet när det gäller redovisningsskyldighet
              för moms för den ideella sektorn.
            </seg>
            <seg n="854129b5">
              Jag ska ge lite historia för den som lyssnar och vill förstå
              vad det handlar om. Det generella undantaget från mervärdesskatt
              för allmännyttiga ideella föreningar och trossamfund som finns
              i Sverige är inte förenligt med EG-rätten, enligt EU-kommissionen.
              Man har gjort en formell underrättelse till Sverige och har uppmärksammat
              att de svenska mervärdesskattereglerna inte överensstämmer. För
              att undvika att kommissionen skulle gå vidare i ett fördragsbrottsförfarande
              ansökte regeringen i januari 2011 hos kommissionen om att få införa
              en regel om så kallad omsättningsgräns för momsredovisning avseende
              ideell sektor. I mars 2011, efter det att vi hade haft debatten
              i fjol, fick vi ett besked om att kommissionen inte godtog denna
              ansökan.
            </seg>
            <seg n="d559f2d4">
              Skatteutskottet har både före och efter detta vid flera tillfällen
              träffat kommissionär Semeta och förklarat hur viktigt detta är
              för Sverige. Trots allt detta kom ett meddelade från kommissionen
              den 6 december 2011 om momsens framtid. Kommissionen uttrycker
              inte någon ambition att lyssna på oss. Vi tycker att detta är
              tråkigt, och vi är överens i Sveriges riksdag om denna fråga.
              Finansdepartementet har efter detta fortsatt sina diskussioner
              med kommissionen, och Semeta har nu meddelat att han tänker fortsätta
              att analysera situationen. Jag utgår från att regeringen kommer
              att lösa detta på något sätt.
            </seg>
            <seg n="7bdf7538">
              Precis som Hans Olsson berättade från Stenkullen, som jag mycket
              väl vet var det ligger, har jag varit kassör i en liten idrottsförening
              en orienteringsklubb. Även med mina relativt goda kunskaper i
              bokföring, moms och så vidare är det rätt krångligt, och det tar
              tid. Hur ska vi då få alla andra att vara kassörer? Hur ska vi
              få alla föräldrar att ställa upp när allting blir mycket krångligare?
              Detta är en jätteviktig fråga för oss.
            </seg>
            <seg n="e914d3fc">
              Jag tycker att det framgår tydligt att vi är överens. Därför
              tycker jag egentligen att det särskilda yttrandet från S, MP och
              V var lite onödigt.
            </seg>
            <seg n="c84916ee">
              Herr talman! I betänkandet finns även en reservation från Socialdemokraterna
              gällande omvänd moms för skrotbranschen. Vad innebär då omvänd
              moms? För dem som inte vet det kan jag berätta att det innebär
              att det är köparen och inte säljaren som ska deklarera och betala
              momsen till staten.
            </seg>
            <seg n="43388297">
              Den 1 juli 2007 infördes omvänd momsredovisningsskyldighet för
              byggbranschen efter önskemål från bland andra branschen själv
              för att stävja oseriösa byggföretag och ge en vitare och seriösare
              sektor.
            </seg>
            <seg n="f900bcd6">
              Nu pågår ett arbete i Finansdepartementet. Hans raljerade lite
              grann om att det har pågått i fem år. Det har det kanske inte
              gjort i fullt fem år. År 2008 kom Skatteverket med en utredning
              om hur den omvända momsen har slagit i byggsektorn. Jag vet inte
              när man har påbörjat arbetet, men jag vet att det pågår ett arbete
              i Finansdepartementet om omvänd momsskyldighet och att det pågår
              rätt ordentligt. Därför finner inte vi i majoriteten i skatteutskottet
              någon anledning att komma med ett tillkännagivande i frågan.
            </seg>
          </u>
          <note type="speaker" n="9995a50e">
            Anf. 123 ANNA STEELE (FP):
          </note>
          <u who="anna_steele_784faf_w" xml:id="i-19fef76b7afb22a3-25" n="ce39f019">
            <seg n="029dbc59">
              Herr talman! Mervärdesskatt är ett komplicerat område. I Sverige
              tillämpas tre skattesatser 25 procent, 12 procent och 6 procent
              som ni väl alla vet. Inom EU förespråkas en huvudskattesats om
              minst 19 procent. Vi har alltså 25 procent. Ett land ska också
              kunna ha två skattesatser som är undantagna och alltså lägre.
              Det är våra 12 respektive 6 procent.
            </seg>
            <seg n="9db94181">
              Det finns en stor mängd utredningar som har studerat mervärdesskattesatserna
              och de konsekvenser som en enhetlig skattesats skulle ge. Dessa
              utredningar och rekommendationer refereras utförligt i skatteutskottets
              betänkande. Det finns enskilda motioner som pekar på att en viss
              grad av inkonsekvens blir följden av dagens momssatser.
            </seg>
            <seg n="3821996e">
              Jag tänker till exempel på att olika momssatser inom turistnäringen
              borde förändras så att de är desamma oavsett aktivitet. Jag tänker
              också på det som nämndes tidigare om att danstillställningarna
              inte omfattas av kulturmomsen som är 6 procent, vilket däremot
              en konsert där dansmusik framförs gör. I stället är momsen 25
              procent om man passar på att svänga sina lurviga. Det är alltså
              inte helt konsekvent satta momssatser.
            </seg>
            <seg n="8c5949c5">
              Följderna av en enhetlig skattesats och av motionernas förslag
              är sammantaget svåra att bedöma i förväg. Därför förespråkar utskottet
              en återhållsamhet i förändringar på detta område.
            </seg>
            <seg n="1be28bb3">
              En motion som är sympatisk för mig som har varit företagare är
              den som handlar om att man borde få dra av momsen för kontorsinventarier
              när man har sitt företags kontor förlagt hemma. Motionen må avslås,
              men vill man förenkla för småföretagare vore det ett litet, men
              för den enskilda företagaren viktigt, beslut. Det är min personliga
              övertygelse. Jag yrkar trots det bifall till utskottets förslag
              och avslag på samtliga motioner.
            </seg>
          </u>
          <note type="speaker" n="b261c283">
            Anf. 124 KARIN NILSSON (C):
          </note>
          <u who="karin_nilsson_7affcd_w" xml:id="i-5fdde72dcbe1374e-0" n="8b801cc5">
            <seg n="a38d78a5">
              Herr talman! Som ni har hört allihop är den fråga som vi pratat
              mest om i dag momsen för ideella föreningar. Samtidigt är det
              en fråga som vi tyvärr inte kan påverka så särskilt mycket just
              nu. Det är fortfarande en ganska ouppklarad fråga. Sverige har
              kämpat mot EU:s momsregler för att de ideella föreningarna ska
              slippa den administration och det extraarbete det innebär att
              redovisa moms, men kommissionären har sagt nej. Även när det gäller
              Sveriges förslag att föreningar med en omsättning under 1 miljon
              kronor skulle kunna slippa momsbiten har det varit nej.
            </seg>
            <seg n="46da57ad">
              I oktober förra året slog EU-parlamentet i en rådgivande resolution
              fast att ideella föreningar bör kunna slippa betala moms. Det
              var ett viktigt bidrag till det förslag om nya momsregler som
              EU-kommissionen ska lägga fram, men trots framgångarna i EU-parlamentet
              verkar utgången i momsfrågan fortfarande vara oviss.
            </seg>
            <seg n="baf91832">
              Skattekommissionär Algirdas Semeta, som utskottet träffat och
              ventilerat frågan med ett antal gånger, verkar hålla fast vid
              sina principer. Regeringen, riksdagen och Sveriges EU-parlamentariker
              har varit tydliga och samstämmiga i sina framställningar gentemot
              EU-kommissionen och kommissionären. Att införa momsplikt på icke
              vinstdrivande verksamhet som bedrivs inom den ideella sektorn
              skulle avsevärt öka den administrativa bördan. Det skulle inte
              heller ge några betydande skatteintäkter eftersom det mycket sällan
              uppstår några större ekonomiska mervärden i verksamheten. Att
              betala moms på att sälja korv eller fixa fika i samband med barnens
              fotbollsmatcher eller momsbelägga samfundens insamlingar kommer
              knappast att ge några skatteintäkter att räkna med eller anses
              konkurrera med annan momsbelagd verksamhet.
            </seg>
            <seg n="aeb38a7f">
              Vi vet att regeringen följer frågan och att den dessutom bett
              två utredare att se på hur man ska minimera skadan genom kompenserande
              åtgärder ifall vi trots allt skulle förlora momsfrågan gentemot
              EU.
            </seg>
            <seg n="dca93926">
              Detta är som sagt frågor som vi politiker är eniga om i Sveriges
              riksdag och som vi anser att EU ska låta bli att lägga sig i.
            </seg>
            <seg n="97acf646">
              Herr talman! En annan fråga där vi faktiskt vill att EU ska vara
              med på banan är skatten på flygbränslen som Miljöpartiet tar upp
              i en reservation och Vänsterpartiet i ett särskilt yttrande. Det
              är en fråga som vi inte kan avgöra ensidigt i Sverige. Den måste
              ses i ett större sammanhang och helst avgöras i en global klimatöverenskommelse
              för att inte de svenska aktörerna ska utsättas för en negativ
              konkurrenssituation. FN:s klimatkommission har direkt uppmanat
              medlemsländerna att avstå från att införa nationella eller regionala
              skatter på flyget. Från och med i år, 2012, omfattas dock flyget
              av EU:s utsläppshandel, vilket känns bra i sammanhanget.
            </seg>
            <seg n="1a176a03">
              Jag tycker också att det är märkligt att flyget i många fall
              kan hålla lägre priser än miljövänligare alternativ. Men så länge
              vi inte har andra effektiva färdmedel dragna kors och tvärs över
              hela Sveriges relativt glest befolkade yta måste vi ändå värna
              en fungerande flygtrafik. Jag har mycket svårt att tro att vi
              under överskådlig tid kommer att få en järnväg i närheten av min
              kommun även om det faktiskt finns gott om före detta järnvägsvallar
              och före detta järnvägsstationer som påminner om att landsbygden
              har varit betydligt mer levande och småskalig en gång i tiden.
            </seg>
            <seg n="3e2f7675">
              Herr talman! Centerpartiet vill ha ett smalare och ett vassare
              EU. Detta är två mycket belysande exempel på just detta. EU ska
              inte peta i vårt väl fungerande föreningsliv men behövs för att
              styra i de stora globala frågorna där vi som nation är för liten.
            </seg>
            <seg n="facd22e0">
              Med detta korta anförande som grund vill jag yrka bifall till
              utskottets förslag till beslut och avslag på samtliga motioner.
            </seg>
          </u>
          <note type="speaker" n="ecf36011">
            Anf. 125 EMMA WALLRUP (V) replik:
          </note>
          <u who="unknown" xml:id="i-19fef76b7afb22a3-26" n="ef8d5e58">
            <seg n="6012a78a">
              Herr talman! Med den här regeringens politik kommer det nog att
              dröja länge innan järnvägen blir utbyggd. Alltför lite pengar
              läggs på kollektivtrafik och järnväg, och det är ett mycket stort
              problem. Jag hoppas att Alliansen tänker över detta och kanske
              tänker om och tillför de resurser som behövs. Många andra länder
              i EU går före och bygger ut järnvägen i mycket snabbare takt,
              och Kina bygger till exempel snabbtåg och är väldigt effektiva.
              Tyskland och många andra länder i EU ligger långt före Sverige.
              Det borde ni verkligen ta tag i och tänka över. Jag tror att järnvägen
              är grundläggande för att bygga en hållbar ekonomi eftersom infrastrukturen
              är så viktig för godstrafiken och sådant.
            </seg>
            <seg n="29b8fb80">
              Men det jag egentligen tänkte ställa en fråga om är faktiskt
              bilpoolerna. Klimatfrågan blir alltmer akut, och vi måste hitta
              fler styrmedel för att kunna ställa om till ett hållbart samhälle.
              Enligt forskare har vi bara tio år på oss att vända den trend
              med ökande utsläpp som råder nu, och det måste kanske gå fortare
              än så. Det är transportsektorn som står för ökningen av utsläppen
              i dag. Vi behöver bygga ut kollektivtrafiken, och bilåkandet måste
              minska. Där har bilpoolerna en mycket stark funktion.
            </seg>
            <seg n="7cb2ed4c">
              Därför undrar jag hur Centerpartiet ser på att använda momsen
              för att gynna bilpooler. Eller har ni andra redskap för att ställa
              om bilparken? Är det inte viktigt att arbeta på så många fronter
              som möjligt för att hinna ställa om i tid?
            </seg>
          </u>
          <note type="speaker" n="d5d184ce">
            Anf. 126 KARIN NILSSON (C) replik:
          </note>
          <u who="karin_nilsson_7affcd_w" xml:id="i-5fdde72dcbe1374e-1" n="8b801cc5">
            <seg n="8c73bd8b">
              Herr talman! Nu angavs det inte några kronor och ören, men det
              är intressant att höra hur mycket pengar man förväntar sig att
              alliansregeringen ska plocka fram, och man säger att vi är dåliga
              på att investera i infrastruktur. Före 2006 när vi bytte regering
              var det väldigt många spadtag men få beslut som fullföljdes. Det
              fanns dessutom ett underskott i den plan som fanns som först behövde
              fyllas upp när vi bytte till alliansregeringen.
            </seg>
            <seg n="3168a67c">
              I första hand har alla dessa underskott och det eftersatta underhållet
              finansierats. Därefter har det också satsats väldigt mycket på
              både järnväg och väg. Om vi börjar jämföra siffror tror jag att
              vi definitivt inte kan klandra den nuvarande regeringen för att
              inte vilja satsa.
            </seg>
            <seg n="d6cdfba3">
              Däremot är det mycket svårt att jämföra Sverige och Kina. Kina
              har miljontals människor i varje stad. Det finns många fler som
              kan vara med och nyttja den investeringen och även betala för
              den.
            </seg>
            <seg n="4dc789dc">
              Jag kan villigt erkänna att jag också har varit med och skrivit
              motioner om dansbandsmomsen, och det har mina partikolleger gjort
              den här gången också. Det finns många förslag i mitt parti och
              i riksdagen över huvud taget. Många vill vara med och tycka någonting
              på skatteområdet, men det är också en prioriteringsfråga. Vi har
              inte haft ett sådant budgetutrymme att vi har kunnat ha en lång
              önskelista. Jag hoppas att det finns möjligheter framöver att
              komma med nya förslag, men den möjligheten har inte funnits, och
              den finns inte i det här läget heller.
            </seg>
          </u>
          <note type="speaker" n="8d824248">
            Anf. 127 EMMA WALLRUP (V) replik:
          </note>
          <u who="unknown" xml:id="i-19fef76b7afb22a3-27" n="ef8d5e58">
            <seg n="61c114d1">
              Herr talman! Det handlar verkligen om prioriteringar. Det är
              vår framtid det handlar om. Då måste man faktiskt våga prioritera
              den omställning som behöver göras rejält. Det är den enda väg
              som finns att gå om vi ska kunna fortsätta att ha ett samhälle
              som ser ut som i dag. Då måste vi prioritera klimatfrågan.
            </seg>
            <seg n="945e96f7">
              Jag förstår att ni inte har så mycket budgetutrymme eftersom
              ni vill sänka skatten hela tiden. Genom att behålla de skattenivåer
              som vi hade tidigare hade vi fått ett enormt mycket större budgetutrymme
              att arbeta med. Vi hade kanske kunnat behålla klimatinvesteringsprogrammet
              som togs bort. Det har betytt väldigt mycket för att bygga ut
              just kollektivtrafiken i städer runt om i Sverige.
            </seg>
            <seg n="866491fe">
              Jag föreslår att ni tittar på Trafikverkets råd för hur mycket
              som ska satsas på järnvägen. Om vi följer dem tror jag att vi
              kommer att nå långt. Problemet är att man i dag satsar lika mycket
              på väg som på järnväg. Bilåkandet behöver minska, och för att
              det ska minskas måste det vara attraktivt att åka kollektivt.
              Tågen måste gå i tid och får inte bli inställda. Kollektivtrafiken
              i städerna kan inte vara dyrare än att ta bilen. Som det ser ut
              nu har kollektivtrafikpriserna ökat mer än vad bensinpriserna
              har gjort de senaste åren, så det har blivit dyrare att åka kollektivt
              och billigare att åka bil. Det är helt fel väg att gå.
            </seg>
            <seg n="bd3bcc70">
              Jag erkänner att det är väldigt bekvämt att åka bil, och man
              måste hitta andra styrmedel som gynnar kollektivtrafiken. En viktig
              sak är bilpooler som man kan använda sig av i stället för att
              ha egen bil. Det minskar bilåkandet, och det är lättare att skaffa
              miljöbil.
            </seg>
            <seg n="1eba0690">
              Jag tycker att det är synd att ni inte åtminstone vill stödja
              den åtgärden.
            </seg>
          </u>
          <note type="speaker" n="848dbafd">
            Anf. 128 KARIN NILSSON (C) replik:
          </note>
          <u who="karin_nilsson_7affcd_w" xml:id="i-5fdde72dcbe1374e-2" n="8b801cc5">
            <seg n="08070c96">
              Herr talman! Självklart måste prioriteringar göras, och vi har
              givetvis i vårt parti prioriteringar som vi vill åstadkomma. Miljöfrågorna
              är viktiga. Vi vill komma över till en grön skatteväxling och
              en grön ekonomi, och vi jobbar givetvis för de frågorna.
            </seg>
            <seg n="c68b8619">
              Vi måste få fram idéer som vi kan förankra över fyra partier.
              Det kommer vi säkert att klara av framöver, men vi har inte lagt
              fram just den här prioriteringen på bilpooler som ni nu har föreslagit
              som en idé att ändra i det här läget.
            </seg>
            <seg n="9ca44c5c">
              Avsikten med de skattesänkningar vi har gjort har varit att skapa
              nya jobb, och det har varit tacksamt att vi har haft dem under
              en lågkonjunktur, för det har varit en stor grad av självfinansiering
              i de besluten.
            </seg>
            <seg n="e22a9f32">
              Vänsterpartiet ställer tåg och bil mot varandra här. Det skulle
              jag absolut inte vilja göra, för vi har inte samma förutsättningar
              över hela landet. På många ställen finns det inte kollektivtrafik
              så att man kan ställa sig på en perrong och förvänta sig att bli
              upphämtad efter fem minuter. Om det kommer tre bussar om dagen
              får man ofta vara glad för det. Bilen är fortfarande oerhört viktig
              för en väldigt stor del av befolkningen.
            </seg>
            <seg n="f288e295">
              Jag kan givetvis önska att de som har en fungerande kollektivtrafik
              i sin närhet ska nyttja den, men många är väldigt beroende av
              bilen, och vi måste hitta möjligheter att köra den miljövänligt.
            </seg>
          </u>
          <note type="speaker" n="28bfccfc">
            Anf. 129 HANS OLSSON (S) replik:
          </note>
          <u who="hans_olsson_836cff_w" xml:id="i-a3f96a3ca900da4b-1" n="f65e60fe">
            <seg n="78b2d652">
              Herr talman! Karin Nilsson! Jag hade först inte tänkt begära
              replik, men sedan fick jag känslan när det talades om den ideella
              sektorn och momsen att det är saker som vi egentligen inte kan
              rå på. Jag är van vid lite mer krut när det gäller det här!
            </seg>
            <seg n="4daa4a29">
              Det är väldigt sällan som vi alla här är överens. Det händer
              aldrig. Men när en sådan här intressant och stor grej plötsligt
              händer är det väl viktigt att vi visar att vi kan, att vi rätar
              på ryggarna och säger till kommissionen: Glöm det där nya mervärdesskattedirektivet
              om ni inte ser till att lösa det för den ideella sektorn i Sverige!
              Glöm det, kommissionen, för här står Sveriges 349 riksdagsledamöter
              enade, skuldra vid skuldra, centerpartister, socialdemokrater
              och alla andra!
            </seg>
            <seg n="e56dc649">
              Det är så vi ska se på det. Jag tror att det är viktigt nu för
              vi har sagt att den här frågan ska köras in i kaklet innan kommissionen
              har gjort klart förslaget till nytt direktiv att de får signalen:
              Tänk er för innan ni kommer fram med ett färdigt förslag, för
              Sverige kommer inte att skriva på om det inte är löst för vår
              ideella sektor!
            </seg>
          </u>
          <note type="speaker" n="ac475150">
            Anf. 130 KARIN NILSSON (C) replik:
          </note>
          <u who="karin_nilsson_7affcd_w" xml:id="i-5fdde72dcbe1374e-3" n="8b801cc5">
            <seg n="59847f70">
              Herr talman! Det går att vara väldigt tydlig i den här frågan,
              och jag tycker att vi har varit det. Frågan är hur mycket man
              ska sätta sig på bakhasorna för att bromsa. Jag tycker att finansministern
              var tidigt ute, och vi har i hela utskottet varit väldigt tydliga
              i våra samtal med kommissionären. Våra EU-parlamentariker, oavsett
              partifärg, har varit så pass tydliga att de till och med har övertygat
              parlamentet i EU. Alltså vore det väl också hundan om man inte
              lyckas nå hela vägen fram!
            </seg>
            <seg n="a8527b8b">
              Att sända ut strejksignaler om att vi inte kommer att köpa paketet
              som har med moms att göra och att vi inte ingår alls i direktivet
              har jag lite svårt att ta ställning till i det här läget. Men
              frågan är vi oerhört eniga om, och det känns väldigt bra så långt.
            </seg>
          </u>
          <note type="speaker" n="28d69c1e">
            Anf. 131 HANS OLSSON (S) replik:
          </note>
          <u who="hans_olsson_836cff_w" xml:id="i-a3f96a3ca900da4b-2" n="f65e60fe">
            <seg n="327d6a21">
              Herr talman! Det är klart att vi har varit överens om det här.
              Men jag känner så här: Nu kan vi skicka den här signalen. Vi har
              varit överens om att frågan ska köras in i kaklet. Vi har försökt
              övertyga kommissionären, och vi har gett honom många chanser.
              Vi har träffat honom två gånger, och Finansdepartementet har gjort
              sitt, men han bryr sig inte om det ändå utan kommer med det här
              pressmeddelandet om att det inte kommer att tas några hänsyn.
              Då måste ju vi också skruva upp det lite grann!
            </seg>
            <seg n="63149bcd">
              Ni har säkert mer kontakter med finansministern än vad jag har.
              De gånger jag träffar honom står han i talarstolen mittemot mig,
              och så träter vi, oftast om jobbskatteavdraget. Det vore bra om
              han kunde få en signal som säger: Nu har vi chansen, och vi kommer
              inte att skriva på något nytt mervärdesskattedirektiv!
            </seg>
            <seg n="5ece9a4e">
              Tänk om Sverige för en gångs skull kan ställa sig upp och säga:
              Den här saken är så viktig för oss att vi är beredda att blockera
              det nya mervärdesskattedirektivet för att få igenom det här om
              den ideella sektorn!
            </seg>
            <seg n="5c86a3ce">
              Vi har provat allting. Vi kan ju inte träffa kommissionären en
              tredje gång, för det funkar inte. Här har vi chansen om vi är
              beredda att ta den!
            </seg>
          </u>
          <note type="speaker" n="217033f5">
            Anf. 132 KARIN NILSSON (C) replik:
          </note>
          <u who="karin_nilsson_7affcd_w" xml:id="i-5fdde72dcbe1374e-4" n="8b801cc5">
            <seg n="056a95da">
              Herr talman! Jag litar på att vi har en finansminister som är
              tydlig och har varit tydlig och definitivt har talat om var Sverige
              står i den här frågan. Jag tror säkert att det också har framgått
              att det kan få allvarliga konsekvenser för EU-förtroendet från
              de svenska medborgarna därför att det är så oerhört många som
              är engagerade i det svenska föreningslivet. Det här är alltså
              en kännbar fråga. Hur många vill gå och rösta i nästa EU-val om
              vi inte kan få hålla den här typen av frågor inom vår egen nations
              bestämmandeområde?
            </seg>
            <seg n="783aa294">
              Frågan är hur många föreningar som aktivt har bombarderat kommissionären
              med brev jag tror att det finns de som har gjort det från svensk
              sida för att tala om hur viktigt det här är. Det gäller att vi
              från alla håll verkligen fortsätter ända in i kaklet att jobba
              med det här. Men samtidigt har jag lite svårt att se möjligheten
              att här i dag säga att vi kommer att skrota hela förslaget, vilket
              är vad Hans Olsson har föreslagit.
            </seg>
            <seg n="a45ad72e">
              Jag förväntar mig att vi jobbar vidare på det sätt som vi har
              jobbat hittills och att det ändå ska gå i lås.
            </seg>
          </u>
          <note type="speaker" n="6f349425">
            Anf. 133 LARS GUSTAFSSON (KD):
          </note>
          <u who="lars_gustafsson_fc5e52_w" xml:id="i-caa59f8ebd8bef4b-0" n="595667b4">
            <seg n="5a77777d">
              Herr talman! Man kan undra hur det skulle ha varit om det här
              hade gällt franska bönder i stället för momsen och den ideella
              sektorn. Då hade det blivit liv i luckan, gissar jag!
            </seg>
            <seg n="fb9af208">
              Det här betänkandet har några få reservationer, och jag tänker
              inte gå in på dem.
            </seg>
            <seg n="8dd778e1">
              Jag tänker tala om mervärdesskatt som upptar en stor del av den
              ekonomiska debatten runt omkring i världen. När vi i utskottet
              nyligen var i Kanada fick vi upplysningar om hur de hade olika
              diskussioner om sina mervärdesskatter, eller sales taxes, som
              de säger.
            </seg>
            <seg n="d907a6f8">
              Expertisen är ganska överens om att mervärdesskatten är en bra
              konsumtionsskatt eftersom den träffar säkrare vad gäller enskilda
              än inkomstskatterna. Generella skattesatser brukar vara optimala.
              Expertisen påtalar även att undantag inte är bra.
            </seg>
            <seg n="de948826">
              Skatteutskottet har tillsatt en arbetsgrupp som är representerad
              med en ledamot från varje parti. Den gör en genomgång och utvärdering
              av hur momsreglerna och momsundantagen blivit samt hur nedsättningarna
              fungerat. Senare i vår kommer en slutrapport från arbetsgruppen
              att presenteras.
            </seg>
            <seg n="bb624678">
              Jag kan skumma lite lätt på ytan och tala om att när vi tittat
              på nedsättningarna har det visat sig att det funnits sådana som
              varit bra och fungerat som det var tänkt, men det har också funnits
              skattereduktioner som inte fått den avsedda effekten. Den slutsats
              jag drar av detta är att det är bra att ha en likartad skattenivå
              när det gäller mervärdesskatten på olika områden och att undantagen
              måste vara väl valda. Det är inte alltid moms är det bästa skatteinstrumentet
              för att få en god träffsäkerhet, vilket vi kunnat konstatera.
            </seg>
            <seg n="ff47dc3d">
              Dessutom tror jag att den generella skattenivån skulle ha kunnat
              vara något lägre om man tagit bort några av undantagen, men ibland
              kan det finnas skäl till att man vill styra konsumtionen och därmed
              göra en sänkning av mervärdesskatten. Oftast är det dock bättre
              att hitta andra, riktade, former av skatteinstrumentet för att
              kunna nå det som man avser med det hela. Det är något att tänka
              på vid en framtida skattelagstiftning, oavsett regering, eftersom
              det också skapar marginaleffekter mot andra områden.
            </seg>
            <seg n="e39c36b0">
              Låt mig först yrka bifall till utskottets förslag i betänkandet
              och sedan avslutningsvis göra en kommentar till reservation 5
              av Sverigedemokraterna; det gäller inte själva momsdelen.
            </seg>
            <seg n="e94a49b3">
              I slutet av reservationen står något som jag vill lyfta upp,
              nämligen att det vore önskvärt att införa en särskild registreringsform
              för hobbyfordon för att särskilja dem. Om man önskar föra ett
              riktigt krig mot veteranbilägarna ska man införa den regeln, för
              är det någonting de avskyr är det att bli utskild, såsom skett
              i Tyskland. Där får man bara köra på vissa vägar och på vissa
              tider, och staten har total kontroll över mig när jag vill ut
              med min gamla Lincoln. Det är därför bra att utskottet avstyrkt
              den delen, och jag hoppas att det inte kommer några nya förslag.
            </seg>
          </u>
          <note n="93882ae1">
            Överläggningen var härmed avslutad.
          </note>
          <note n="846d5f0c">
            17 § Allmänna motioner om skatteförfarande och folkbokföring
          </note>
          <note n="c6e07cde">
            Föredrogs
          </note>
          <note type="speaker" n="b80d79af">
            Anf. 134 ANDERS KARLSSON (S):
          </note>
          <u who="anders_karlsson_3c6558_w" xml:id="i-4571746bc8b3f677-0" n="bd5ed475">
            <seg n="d5b583f5">
              Herr talman! Skattesystemet måste vara enkelt att förstå, och
              det måste vara enkelt att redovisa för att betala rätt skatt.
              Möjligheterna till skatteplanering bör vara små. Skatterna ska
              därför vara så likformiga som möjligt, med få undantag och särregler.
              Reglerna bör medverka till att det är attraktivt att redovisa
              och betala skatt på ett korrekt sätt, till exempel genom sambandet
              mellan taxerad inkomst och ersättning i socialförsäkringarna.
            </seg>
            <seg n="54586e6e">
              Det är viktigt att skattemyndigheter, tull och rättsväsen har
              resurser och möjligheter att kontrollera att reglerna följs och
              att beivra skattebrott. En välfärd finansierad med skatter bygger
              på att medborgare och företag uppfyller sina skyldigheter, redovisar
              och betalar skatt på ett korrekt sätt.
            </seg>
            <seg n="4d11ef74">
              Skattefusk skapar orättvisa, snedvrider konkurrensen och leder
              till att skattesystemets och välfärdsstatens legitimitet försvagas.
              Att vissa undviker att betala in skatt innebär att skattebördan
              ökar för andra. Om medborgarna misstänker att inte alla solidariskt
              bidrar till finansieringen av den offentliga sektorn urholkas
              tilltron till välfärdsstaten och skattesystemet.
            </seg>
            <seg n="cac65b5c">
              För att skattemoralen ska vara hög krävs att alla bidrar solidariskt
              och att de upplever att de verksamheter som finansieras med skatter
              bedrivs på ett rationellt och effektivt sätt. Därför ska skattefusk
              såväl som bidragsfusk bekämpas då det riskerar att underminera
              skattemoralen.
            </seg>
            <seg n="84663fde">
              Herr talman! Skattefusket, beräknades 2008 till 133 miljarder
              kronor. Ja, ni hörde rätt. Denna gigantiska summa skulle räcka
              till att dubbla barnbidraget, väghållningen, banhållningen på
              järnväg, arbetslöshetsersättningen och garantipensionen samt en
              del utöver detta. Det sagt för att belysa vilken enorm summa skatter
              som undanhålls.
            </seg>
            <seg n="151ca5e0">
              Vi socialdemokrater vill att kraftfulla åtgärder vidtas mot dem
              som undanhåller inkomster från beskattning och mot dem som bryter
              mot bestämmelser som hederliga företag och privatpersoner följer.
              Därför har vi i vårt budgetförslag tillfört Skatteverket ökade
              resurser för att bekämpa just skattefusket.
            </seg>
            <seg n="6d7bc35a">
              Herr talman! Penningtvätt och skattebrott hänger samman. I detta
              förenas grov organiserad brottslighet med ekonomisk brottslighet.
              Vi menar att penningtvätt ska betraktas som ett separat brott.
              Sekretesslagsformuleringar som hindrar Skatteverket att rapportera
              misstänkt penningtvätt måste ändras. Misstänkta penningtransaktioner
              ska kunna frysas under en begränsad tid. Kontrollen över växlings-
              och faktureringsbolagen måste skärpas eftersom dessa i dag används
              både när svarta pengar tvättas vita och när vita pengar görs om
              till svarta.
            </seg>
            <seg n="1ba3c03d">
              Många menar att termen penningtvätt borde bytas mot penningförflyttning
              eftersom regelrätt penningtvätt endast är en liten del av det
              som i dag hanteras av finanspolisen. I stället handlar det om
              konsumtion av kriminella och svarta pengar samt rena överföringar,
              det vill säga penningförflyttning.
            </seg>
            <seg n="027b4fb0">
              Skatteverket har, och har haft, en rad olika branschprogram mot
              skattefusk. Personalliggare kombinerat med oannonserade kontrollbesök
              inom frisörs- och restaurangbranscherna har visat sig vara ett
              mycket bra instrument mot skattefusk.
            </seg>
            <seg n="1d2f6af3">
              Vi socialdemokrater vill gå vidare med detta i första hand till
              bygg- och tvätteribranscherna. Att det är en nödvändighet för
              att komma till rätta med problemen visar byggbranschen som själv
              har tagit olika initiativ. Därför tycker vi att det är hög tid
              för regeringen att ta tag i frågan och visa att den stöder branschens
              olika initiativ.
            </seg>
            <seg n="58957b20">
              Herr talman! Det finns många exempel på ett effektivare skattesystem.
            </seg>
            <seg n="e85b9083">
              För det första: Inför entreprenadavdrag som en lösning där en
              viss del av betalningen till underentreprenörer hålls inne för
              att säkra inbetalning av skatter och arbetsgivaravgifter i till
              exempel bygg- och anläggningsbranschen.
            </seg>
            <seg n="9e5165e4">
              För det andra: Månadsredovisningen av de anställdas skatter och
              arbetsgivaravgifter ska vara individuell och inte, som i dag,
              i form av en totalsumma.
            </seg>
            <seg n="f8e016f5">
              För det tredje: Slutför arbetet mot skattefusk i taxibranschen.
              Inför redovisningscentraler till vilka köruppdrag och ersättningar
              rapporteras. Krav på anslutning till en redovisningscentral skrivs
              in som villkor för taxitillstånd.
            </seg>
            <seg n="41b31f8b">
              Det är några exempel på hur man skulle kunna komma till rätta
              med en del av den gigantiska summan på 133 miljarder. Det saknas
              således fortfarande en rad efterfrågade verktyg för att begränsa
              svartjobb och annat nationellt skattefusk. Min fråga blir därför:
              När kommer regeringen att ta skattefusket på allvar? 133 miljarder
              som undanhålls är enormt mycket pengar. Regeringen borde handla,
              inte sitta på avbytarbänken och titta på.
            </seg>
            <seg n="b5a0b8cc">
              Herr talman! Med detta anförande som grund ställer jag mig bakom
              Socialdemokraternas reservationer men yrkar bifall endast till
              reservationerna 1 och 8.
            </seg>
          </u>
          <note type="speaker" n="5704955b">
            Anf. 135 MATS PERTOFT (MP):
          </note>
          <u who="mats_pertoft_1e2eeb_w" xml:id="i-c050488cb3b4833f-1" n="98ac4e84">
            <seg n="e28c50d0">
              Herr talman! Jag vill börja med att uttrycka min tillfredsställelse
              över att vi i skatteutskottet kunnat enas om uppdraget till regeringen
              att se över F-skattsedeln och hanteringen av den.
            </seg>
            <seg n="29db062c">
              Det kom en hel del rapporter om möjliga fusksituationer under
              hösten och fram till jul. Det är bra när riksdagen på detta sätt
              kan enas om att se över regelverk som inte verkar hålla och som
              inte verkar fungera helt.
            </seg>
            <seg n="ef91f7c3">
              Från Miljöpartiets sida är vi väldigt intresserade av F-skattsedelns
              värde för småföretagare och egenföretagare och som start inom
              näringslivet. Jag har själv haft F-skattsedel ett antal gånger
              under mitt liv och har märkt hur enormt enkelt, klart och tydligt
              det kan bli när man sköter det där. Jag brukar för skojs skull
              diskutera detta med min bror, som är egenföretagare i Tyskland.
              Det enda jag får höra från hans sida är hur krångligt det kan
              vara. Då är det ganska trevligt att bo i Sverige.
            </seg>
            <seg n="9d3ad1f1">
              Jag vill gärna att det ska fortsätta att vara trevligt, enkelt
              och tydligt. Därför är det bra med en översyn. Vi ska se över
              hur det fungerar. Om det finns anledning till kritik av brister
              ska vi åtgärda de bristerna på sikt.
            </seg>
            <seg n="95948f78">
              Som sagt är jag väldigt glad att vi har fått ett enigt utskott
              bakom oss i denna fråga. Det är jättebra när man kan vara klok
              tillsammans. Det är inte alltid vi är kloka tillsammans, får jag
              väl lägga till. Det är i alla fall vad jag tycker.
            </seg>
            <seg n="d2258aec">
              Föregående talare tog upp skatteförfarandet och bristerna i det.
              Det finns väldigt mycket att göra. Skattefel är inte bra. Det
              svenska skattesystemet lever på att vi kan uppleva det som rättvist,
              att det är enkelt och att det finns en styreffekt. Det sistnämnda
              är väldigt viktigt för oss i Miljöpartiet. Det handlar om hur
              skatter kan användas för att styra mot framtida mål för ett långsiktigt
              socialt och ekologiskt hållbart samhälle. Detta är någonting som
              vi i princip säkert kan vara överens om. Sedan finns det differenser
              mellan våra partier kring hur långt vi vill gå.
            </seg>
            <seg n="336cb23e">
              Men att vi vill ha bort skattefusket är vi väldigt tydliga med.
              Därför är det lite synd att vi i utskottet inte kunde enas kring
              de frågorna och att vi från oppositionens sida har varit tvungna
              att reservera oss på ett antal punkter. Vi får väl hoppas att
              Alliansen på sikt kommer att inse behovet av skärpning när det
              gäller att få bort skattefusk.
            </seg>
            <seg n="80f24a0b">
              Naturligtvis står jag bakom alla reservationer från Miljöpartiet,
              men jag vill lyfta fram och yrka bifall till reservation 8. Den
              gäller någonting som jag personligen har väldigt stark anknytning
              till: skärpning av möjligheterna till att snabbare få skyddade
              personuppgifter. Jag har i 15 års tid drivit ett behandlingshem
              för kvinnor i kris och stött på många kvinnor som varit illa ute
              och varit tvungna att fly från män som slagit dem. Det finns inte
              nog med stöd samhället kan ge dessa kvinnor. Det är otroligt viktigt
              att vi ställer upp när denna hjälp behövs. Vi har under senare
              tid alltmer uppmärksammat hur detta ibland går snett. Plötsligt
              har uppgifter spridits ändå. För individen kommer detta att få
              väldigt långtgående konsekvenser.
            </seg>
            <seg n="f1d16314">
              Men detta gäller också andra saker. Jag kan ta ett exempel från
              min hemstad, Södertälje. Där pågår just nu en av de större rättegångarna
              mot kriminell gängbildning i Sverige. Det är egentligen första
              gången som man har tagit tag i det här ordentligt från polisens
              sida, och det är väldigt framgångsrikt. Nu prövas detta inför
              rätten. Ett antal personer har vågat ställa upp som vittnen, trots
              att de därmed bryter sina etniska band och familjeband. De har
              fått nya identiteter. Om deras nya identiteter avslöjas genom
              misstag eller annat kommer de att råka väldigt illa ut. Jag kan
              säga att rättvisan i så fall får det svårt i framtiden i Södertälje,
              för ingen kommer att våga ställa upp.
            </seg>
            <seg n="70313d47">
              Det finns alltså många anledningar till att vi måste ta frågan
              om skyddade personuppgifter på allvar, för både rättstryggheten
              och mänskligheten och för att människor som råkar illa ut ska
              få det skydd som de behöver och är förtjänta av. Jag yrkar bifall
              till reservation nr 8.
            </seg>
          </u>
          <note type="speaker" n="9dc3d009">
            Anf. 136 THORALF ALFSSON (SD):
          </note>
          <u who="thoralf_alfsson_be97b8_w" xml:id="i-652c37fb88ce8fb7-0" n="7165facf">
            <seg n="d90ea5fd">
              Fru talman! Först vill jag yrka bifall till våra reservationer
              3, 6 och 7.
            </seg>
            <seg n="de3b0d11">
              Sverige har en tradition av att ta ansvar för alla medborgare
              genom det skattesystem och det välfärdssystem som vårt samhälle
              bygger på. Vår skattemoral är nog generellt väldigt hög, om man
              jämför med hur det ser ut inom vissa andra EU-länder som just
              nu är på tapeten av andra anledningar. Som svensk har man nog
              också en känsla av att vilja göra rätt för sig, även när det gäller
              att betala skatt. Det finns ett antal bevingade ord som yttrats
              vad gäller den saken.
            </seg>
            <seg n="f1633300">
              När det gäller skatteförfarandet reflekterar man lite grann som
              ny i utskottet. Jag är ganska intresserad av historia och läser
              bland annat Kalmar stads och slotts historia. Det är ganska intressant
              att läsa hur det var på 15001600-talet, när Gustav Vasas fogdar
              härjade i mina hemtrakter. De skatter som bygdens allmoge och
              borgerskap ålades var minst sagt betungande, liksom de handelsförbud
              som infördes. Ovanpå det fanns dansken som härjade och brände
              med jämna mellanrum.
            </seg>
            <seg n="8fe8003e">
              Jämför man detta med dagens skatter har vi nog det egentligen
              ganska bekvämt i dag. Vi kan skatta oss väldigt lyckliga. Hur
              mycket detta har spelat in när vi i modern tid utvecklat vårt
              välfärdssystem vågar jag inte spekulera i, men det har säkert
              haft sin betydelse och är nog en av orsakerna till att i varje
              fall de flesta vill ha ett solidariskt välfärdssystem.
            </seg>
            <seg n="97eaf68d">
              Fru talman! I vår reservation 3 tar vi upp förändringar i kassaregisterlagen,
              där vi vill att de undantag som finns i dag blir betydligt färre.
              Vi anser att undantagen i kassaregisterlagen är alldeles för omfattande.
              Det finns till exempel torghandlare och andra näringsidkare med
              undantag som omsätter mångmiljonbelopp, men där myndighetskontrollen
              försvåras av att dessa företag inte omfattas av kravet på kassaregister.
              Detta har lett till en del misstankar om osund konkurrens och
              så vidare som uppstått mellan torghandel och detaljhandel.
            </seg>
            <seg n="621eed3d">
              Därför är det väldigt glädjande att Skatteverket har lyssnat
              på branschföretagen och för en dryg vecka sedan överlämnade ett
              förslag till Finansdepartementet, där man föreslår att undantaget
              för bland annat torghandel och marknadshandel tas bort. Förslaget
              innebär även att utländska företag ska omfattas av lagen, vilket
              jag anser är väldigt bra. Enligt förslaget sänks även omsättningskravet
              för att man ska bli tvungen att använda sig av kassaregister från
              fyra till två basbelopp. De av Skatteverket föreslagna åtgärderna
              överensstämmer väl med vår reservation.
            </seg>
            <seg n="d62ad9ce">
              När det gäller taxibranschen, som också föregående talare tog
              upp, finns det fortfarande en rad problem, som uppmärksammades
              så sent som under förra veckan i bland annat Dagens Nyheter. Att
              det fortfarande återstår en del att göra inom denna näring är
              alldeles uppenbart. Skatteverket har tidigare gjort en hemställan
              till regeringen om införandet av obligatoriska redovisningscentraler
              inom taxinäringen.
            </seg>
            <seg n="cfd61016">
              Jag hade gärna sett att S och MP haft en egen separat reservation
              om redovisningscentraler och tömningscentraler. Den hade vi utan
              tvivel stött här i kammaren. Hade jag varit lite mer på hugget
              i utskottet kunde jag ha lämnat en egen reservation på Socialdemokraternas
              ena yrkande. Men det går säkert fler tåg. Det verkar inte som
              att regeringen har någon större ambition i denna sak. Vi får återkomma
              själva i kommande motioner.
            </seg>
            <seg n="41cda0b0">
              Fru talman! Hur många har inte haft problem med att läsa ut alla
              poster och avgifter på sin elräkning? När man till slut har lyckats
              förstå alla delsummor får man också en förståelse för och en viss
              uppfattning om hur mycket som är produktionskostnader, överföringskostnader
              och olika former av skatter och avgifter på elräkningen.
            </seg>
            <seg n="05c376db">
              Om man jämför en faktura från sin elleverantör med sin lönespecifikation
              inser man snart att det finns en del brister i lönespecifikationen.
              Det finns med andra ord svarta hål i lönespecifikationen. Det
              som saknas mest är arbetsgivaravgifter.
            </seg>
            <seg n="a5c89f71">
              Jag anser att det även i lönespecifikationen ska synliggöras
              samtliga skatter och avgifter. Jag skulle gärna även se en uppdelning
              på beräknad kommunalskatt, landstingsskatt och statlig skatt i
              lönespecifikationen.
            </seg>
            <seg n="f397d910">
              När det gäller folkbokföringen har vi uppmärksammat en sak som
              har gjort mig lite förundrad. Om en person kommer till Sverige
              och får uppehållstillstånd registreras medborgarskap i folkbokföringen.
              Om personen har flera medborgarskap registreras alla i folkbokföringen.
              Det finns utrymme för upp till tre utländska medborgarskap.
            </seg>
            <seg n="679089a3">
              Det märkliga inträffar när personen sedan får ett svenskt medborgarskap.
              Då stryks nämligen alla andra uppgifter om medborgarskap i folkbokföringen.
              Enligt proposition 1999/2000:147 sägs följande: I folkbokföringen
              registreras uppgift om medborgarskap. För den som är svensk medborgare
              skall inte eventuellt utländskt medborgarskap registreras. Något
              skäl att på grund av förslaget om tillåtande av dubbelt medborgarskap
              ändra nuvarande ordning för registrering av medborgarskap inom
              folkbokföringen kan inte anses föreligga.
            </seg>
            <seg n="d33cbf5e">
              Det innebär alltså att bara det svenska medborgarskapet framgår
              i folkbokföringen och de personbevis och så vidare som andra myndigheter
              kan se. Skatteverket har dock en viss möjlighet att se historiska
              händelser. Man har möjlighet att se det genom vissa sökfunktioner
              i deras system. I Finland, för att ta ett närliggande exempel,
              registreras dubbla eller flerdubbla medborgarskap.
            </seg>
            <seg n="414dc9ed">
              Detta har gett upphov till en del problem. I samband med EU-valet
              2009 uppmärksammades detta då Valmyndigheten inte hade uppgifter
              om i vilket land medborgare med dubbla eller flerdubbla medborgarskap
              röstade. Det gick ganska bra att rösta i flera länder i EU-valet.
            </seg>
            <seg n="a61e1bb6">
              Det finns givetvis fler myndigheter som kan ha nytta av dessa
              uppgifter när inkomster, beskattning, bidrag, pensioner, tillgångar
              och så vidare ska kontrolleras. I de kontakter som jag har haft
              med Skatteverkets jurister skriver de att medborgarskap i vissa
              lägen kan utgöra tungan på vågen som gör att en person anses obegränsat
              skattskyldig eller inte.
            </seg>
            <seg n="229fcfa9">
              Ett annat exempel gäller statistik som upprättas av andra myndigheter
              eller SCB. Som lagstiftare anser jag att det är en grundförutsättning
              att den statistik och det som presenteras för mig också är adekvat
              för att kunna göra en riktig bedömning och fatta rätt beslut.
            </seg>
            <seg n="c1d9bde8">
              Ett exempel på detta finns i vårt rättssystem. Med dagens folkbokföringssystem
              blir statistiken av till exempel de intagna inom fångvården väldigt
              missvisande då personer med dubbla eller flerdubbla medborgarskap
              redovisas som svenska medborgare om bara ett av medborgarskapen
              är svenskt. Det ger i mina ögon en falsk bild av verkligheten
              inom rättsväsendet.
            </seg>
            <seg n="5de49f7d">
              I de kontakter jag har haft med Skatteverkets jurister säger
              de att de påpekade detta förhållande att bara svenskt medborgarskap
              registrerades när den nya medborgarskapslagen infördes. Skattverkets
              jurister skriver också att de skulle välkomna en ny behandling
              av frågan exempelvis i form av ett politiskt initiativ men att
              det inte är helt oproblematiskt.
            </seg>
          </u>
          <note type="speaker" n="6335ce43">
            Anf. 137 EMMA WALLRUP (V):
          </note>
          <u who="unknown" xml:id="i-19fef76b7afb22a3-28" n="ef8d5e58">
            <seg n="ae219a62">
              Fru talman! Jag vill lyfta fram reservation 8 eftersom frågan
              om skyddad identitet är väldigt viktig. Sedan vill jag även ta
              upp reservation 4.
            </seg>
            <seg n="037bdcb9">
              Vi har aldrig varit rikare i mänskligheten någonsin förut. Det
              är svårt att förstå hur man kan låta någon svälta när resurserna
              finns. I dag går över en miljard människor konstant hungriga och
              är undernärda. Drygt 20 000 barn, som är under fem år, dör varje
              dag. Framsteg har gjorts i kampen mot fattigdom, men det går alldeles
              på tok för långsamt. En viktig anledning är att pengaflödena i
              dag går från syd till nord och att de vinster och inkomster som
              skapas i syd aldrig kommer länderna i syd till del utan hamnar
              i skatteparadis i nord.
            </seg>
            <seg n="fd80f658">
              För varje krona som vi ger i bistånd får vi tio kronor tillbaka
              genom olagliga och oredovisade kapitalflöden åter hit till nord.
              Det är ganska orättvist. Genom att multinationella företag använder
              sig av kapitalflykt i form av felaktig prissättning och interna
              köp undandrar man 160 miljarder dollar från syd varje år. Samtidigt
              beräknas att det saknas 4060 miljarder dollar för att nå millenniemålen.
            </seg>
            <seg n="0c39c6f6">
              Det är alltså 160 miljarder dollar som försvinner, och det behövs
              4060 miljarder dollar för att nå millenniemålen. Utan kapitalflykten
              hade många länder i syd själva haft resurser att minska fattigdom,
              mödradödlighet och hunger.
            </seg>
            <seg n="df706d07">
              Det är positivt att även de borgerliga partierna nu i EU-nämnden
              ställt sig bakom land-för-land-redovisningen som är ett viktigt
              verktyg för att komma till rätta med kapitalflykten. Det är kanske
              lite grann tack vare finanskrisen som fler och fler blir positiva
              till land-för-land-redovisningen runt om i Europa.
            </seg>
            <seg n="cb1cf7cb">
              Mer kontroller behövs. Det inser de flesta i dag. Men problemet
              är tyvärr fortfarande att i Sverige gynnar staten företag via
              Sida. Man ger exportkrediter, investeringsstöd eller andra former
              av ekonomiskt stöd till företag som aktivt bedriver kapitalflykt.
              Vänsterpartiet anser att Sverige borde följa Norges exempel och
              införa ett förbud mot att exportkrediter, investeringsstöd eller
              andra former av stöd till näringslivet betalas ut till företag
              som har verksamhet i skatteparadis.
            </seg>
            <seg n="4c030a00">
              Förslaget om land-till-land-redovisning som kommer att tas upp
              i EU behöver också skärpas. Det är viktigt att det bör gälla alla
              multinationella företag inom alla sektorer, inte bara vissa. Vi
              vill heller inte att det ska finnas undantag. Förslag om möjlighet
              till undantag behöver tas bort. Det kommer annars att bli smitvägar
              som kommer att bli svåra att täppa till.
            </seg>
            <seg n="ef33331b">
              Utöver betalningar till regeringar bör det ingå en fullständig
              finansiell rapportering som innefattar vinster, produktionsvolymer,
              försäljningar, kostnader, tillgångar samt betalad skatt. Detta
              behövs för att myndigheter och andra ska kunna bedöma företagens
              verksamhet och därmed vilken skatt de bör betala. Det bör också
              finnas med i arbetet.
            </seg>
            <seg n="347cc537">
              I dag när det är påtagliga ökade belastningar på ekosystemen
              och människors livsrum, vilket accentueras ännu mer av klimatförändringarna,
              är det viktigt att se till att länderna i syd har möjlighet att
              bygga upp sin välfärd. Livsmedelsproduktionen hotas allt mer både
              på grund av torrare klimat i många områden, ökad konkurrens med
              biodrivmedel, ökade oljepriser samt spekulationen i livsmedel.
              Tyvärr, fru talman, finns det inte ens skrupler inför att spekulera
              i människors mat i dag.
            </seg>
            <seg n="c9872428">
              År 2007 beräknades mer än hälften av jordens handel ske via skatteparadis
              samtidigt som skatteparadisen bara stod för 3 procent av den globala
              bnp:n. Hälften av jordens handel skedde via skatteparadis. Det
              är helt otroligt. Skatteparadisen har stor påverkan på länder
              i syd. I Sverige beräknas enligt Skatteverket 46 miljarder förloras
              från det offentliga till skatteparadis. Det är ett stort problem
              även här.
            </seg>
            <seg n="0f5d6748">
              Det är viktigt att dessa inkomster nu börjar komma länderna i
              syd till del så att de kan bygga upp sin välfärd. Det är angeläget
              att Sverige ligger på för att redskapen inte ska bli tandlösa.
              Självklart stöder jag våra övriga reservationer, men för att vinna
              tid yrkar jag bifall till reservation 4.
            </seg>
          </u>
          <note type="speaker" n="fdf933b0">
            Anf. 138 MARIA ABRAHAMSSON (M):
          </note>
          <u who="maria_abrahamsson_b0bbe8_w" xml:id="i-545b6b5d9a5f4d83-0" n="0c1c24c3">
            <seg n="9f751193">
              Fru talman! Jag skulle vilja börja med att kommentera en uppgift
              som Anders Karlsson återkom till. Det gäller det gigantiska beloppet
              133 miljarder som staten går miste om på grund av skatteundandragelse.
              Det är jätteallvarligt. Men om Hans Karlsson skulle ha varit intellektuellt
              hederlig kanske han också skulle ha nämnt att Skatteverket redovisade
              den uppgiften i början av förra mandatperioden, det vill säga
              ganska snabbt efter det att Socialdemokraterna hade lämnat över
              regeringsmakten. Det kan vi väl ha i bakhuvudet, tycker jag.
            </seg>
            <seg n="93f0463d">
              Med detta sagt yrkar jag bifall till utskottets förslag och avslag
              på motionerna, med undantag för Sk359, yrkande 6, som ett enigt
              utskott föreslår att riksdagen delvis ska bifalla. Jag återkommer
              till det.
            </seg>
            <seg n="189c2029">
              Sammanfattningsvis kan man konstatera att betänkandet SkU17 och
              motionsförslagen har ett tungt fokus på fusk och ökade skatte-
              och avgiftskontroller. Det syftet är gott. I regeringen pågår
              också redan ett omfattande beredningsarbete för att komma till
              rätta med skattefusk, skatteflykt och svartarbete och i förlängningen
              att försvåra för ekonomisk brottslighet.
            </seg>
            <seg n="c672d964">
              En händelse som ser ut som en tanke, som jag också kan glädja
              Anders Karlsson med, är att justitieministern så sent som i går
              tog emot Penningtvättsutredningen. Den har haft i uppdrag att
              se över kriminaliseringen av penningtvätt. Och precis som efterlyses
              i en del motioner och av Anders Karlsson föreslås just att brottet
              bryts ut och betraktas som ett självständigt brott ja, till och
              med placeras i en egen lag och att straffen skärps rätt rejält.
            </seg>
            <seg n="d4588699">
              Nu ska vi så klart invänta vad remissinstanserna säger och vad
              de tycker om förslagen. Men utredningens ansats är väldigt tydlig.
              Rättsapparaten ska snabbare än i dag kunna lägga krokben när till
              exempel någon i näringslivet medverkar till en handling som kan
              misstänkas syfta till att tvätta svarta pengar vita.
            </seg>
            <seg n="e913d85e">
              Som sagt, det pågår ett brett arbete i regeringen för att skärpa
              skattekontrollen, stävja skattefusket och förhindra ekonomisk
              brottslighet. Det arbetet syftar inte minst till att komma till
              rätta med sådana avarter på marknaden som snedvrider konkurrensen
              och riskerar att slå ut seriösa företag. Alla vi som gillar fri
              företagsamhet på lika villkor bör givetvis önska regeringen varmt
              lycka till i detta arbete, och jag utgår från att arbetet bedrivs
              skyndsamt.
            </seg>
            <seg n="ddb6ac10">
              På tal om seriösa företagare behöver Sverige många fler av dem.
              Det var också anledningen till att F-skattereglerna ändrades den
              1 januari 2009. Då öppnades för en mer nyanserad bedömning av
              begreppet arbetstagare. Genom att underlätta för människor att
              få F-skattsedel har flera anställda fått sin verksamhet klassad
              som näringsverksamhet och fler har kunnat starta egna företag.
            </seg>
            <seg n="5dc08106">
              Men den frihetsreformen applåderades inte direkt av vänsteroppositionen
              nejdå. Och det hjälpte inte att regeringen redan i propositionen
              var väldigt tydlig med att utvecklingen skulle följas noga.
            </seg>
            <seg n="813b9431">
              Helt i linje med regeringens avsiktsförklaring då föreslår i
              dag ett enigt utskott att riksdagen i ett tillkännagivande till
              regeringen begär en förutsättningslös och ansvarsfull utvärdering
              av det förändrade näringsverksamhetsbegreppet. Det innebär att
              utskottet delvis tillstyrker yrkande 6 i motion Sk359.
            </seg>
            <seg n="727fcd27">
              När fler får möjlighet att vara företagare behöver också konsekvenserna
              för detta belysas. Vad händer med skatteuppbörden? Och vad blir
              effekterna på arbetsmarknaden, för arbetstagarnas ställning och
              inte minst för företagandets villkor? Därför bör utvärderingen
              omfatta även de aspekterna, och som sagt var ska utvärderingen
              ske skyndsamt.
            </seg>
            <seg n="e8cb4bfb">
              Men översynen av F-skattereformen betyder inte att vi ska återgå
              till ett regelverk som sätter käppar i hjulet för jobb och privat
              företagande. Om det skulle visa sig att reformen missbrukas, med
              risk för ökat skattefusk, ska givetvis eventuella luckor i lagen
              täppas till. Det är så vi säkrar att företag har goda villkor
              och att legitimiteten för reformen upprätthålls.
            </seg>
            <seg n="d865a1c9">
              Fru talman! Socialdemokraterna och Vänsterpartiet nöjer sig nu
              inte med detta utan vill att utvärderingen går längre. Bland annat
              luftar man tanken på en återgång till tidsbegränsad F-skattsedel,
              samtidigt som man vill begränsa möjligheten att få F-skattsedel
              vid brottslighet. Det låter ju självklart. Men faktum är att en
              sådan begränsning redan finns i dag. F-skattsedel får till exempel
              inte beviljas den som har belagts med näringsförbud. Och en F-skattsedel
              utfärdas inte en gång för alla, utan den gäller tills vidare.
            </seg>
            <seg n="ef73192b">
              Som framgår av betänkandet kan en godkänd F-skattsedel återkallas
              vid fall av missbruk. Därför kan man undra varför oppositionen
              driver på det här kravet, som också framfördes i samband med riksdagens
              behandling i höstas av den nya skatteförfarandelagen. Beror det
              på ren okunnighet? Nej, jag tror inte det, utan vad som ligger
              bakom är det gamla vanliga, att den fria företagsamheten ska misstänkliggöras.
              I vänsterns idealsamhälle är alla anställda, helst av staten,
              och ingen har över huvud taget något behov av en F-skattsedel.
            </seg>
            <seg n="bb7cfc71">
              Fru talman! För den oppositionella vänstern, och dit räknar jag
              även Socialdemokraterna än så länge, är varje företagare i första
              hand en potentiell skatteförbrytare. Vi i Alliansen, och i dag
              också Miljöpartiet, gillar däremot entreprenörer. Vi vill stimulera
              företag. Vi vill att de ska växa. Det är bra för jobben, det är
              bra för människors ekonomi, och det är bra för landet.
            </seg>
          </u>
          <note type="speaker" n="08d3dd9a">
            Anf. 139 ANDERS KARLSSON (S) replik:
          </note>
          <u who="anders_karlsson_3c6558_w" xml:id="i-4571746bc8b3f677-1" n="bd5ed475">
            <seg n="6f622ddb">
              Fru talman! Maria Abrahamsson pratade här om de 133 miljarderna.
              Jag kan upplysa om att utredningen heter SoU2008:1. Jag tror faktiskt
              att Anders Borg var finansminister och att Fredrik Reinfeldt var
              statsminister 2008. Det är möjligt att jag har fel på den punkten,
              men det är den utredningen jag hänvisar till när det gäller de
              133 miljarderna. Det kan jag väl få en kommentar till.
            </seg>
            <seg n="f1abb090">
              Det andra är att om ni nu tycker att det är viktigt att titta
              på F-skattsedeln och dess innebörd, varför är ni då så rädda för
              att ta med de punkter som vi socialdemokrater har fört in i vår
              motion? Varför är ni så rädda för att förhindra skattefusk eller
              ekonomisk brottslighet? Varför är ni så rädda för att föra in
              det i en utredning? Eller varför huvud taget i en F-skattediskussion
              bli tvingad att under galgen göra det ni gjorde? Det gjorde ni
              upp med Miljöpartiet, och det är ju bättre än ingenting. Nu ska
              ni verkligen se över det här, men i vilken grad och hur mycket?
            </seg>
            <seg n="c3b93948">
              Anklaga inte oss för att vara motståndare till fri företagsamhet
              när vi har haft socialdemokratiskt innehav av regeringsmakten
              i 7080 år och den svenska företagsamheten verkligen har bidragit
              till Sveriges välfärd! Maria Abrahamsson, återkom till verkligheten!
              Svensk socialdemokrati har stöttat svenskt näringsliv i över 80
              år av innehavande av regeringsmakten, och så ska du anklaga oss
              för att inte vilja göra det. Däremot vill vi inte att det ske
              fusk och att man ska undanhålla pengar från skatt. Det är det
              vi inte vill.
            </seg>
          </u>
          <note type="speaker" n="91a9c70e">
            Anf. 140 MARIA ABRAHAMSSON (M) replik:
          </note>
          <u who="maria_abrahamsson_b0bbe8_w" xml:id="i-545b6b5d9a5f4d83-1" n="0c1c24c3">
            <seg n="f634bff1">
              Fru talman! Jag börjar med att kommentera de 133 miljarderna.
              En utredning som lämnade sitt betänkande 2008 tillsattes 2007,
              kanske 2006. Vad tittade den på för uppgifter? Ja, inte det som
              hände 2008, utan typ åt andra hållet, när vi hade socialdemokratiska
              regeringar. Jag säger det bara som en sakupplysning.
            </seg>
            <seg n="0b8b7661">
              Fru talman! Anders Karlsson sade att sossarna hade jobbat nära
              med näringslivet i 80 år. Det kanske säger något om möjligheterna
              till skatteundandragelse, hur det har varit tidigare.
            </seg>
            <seg n="b653f69d">
              Nu har vi en regering som på ett ganska effektivt sätt försöker
              minska den svarta marknaden genom ROT och RUT. Ni gillar ROT och
              inser att det leder till fler vita jobb. Vi tycker att det även
              är okej med RUT eftersom samma fenomen uppenbarar sig där, nämligen
              att människor hellre jobbar vitt. Så jag tycker nog att det görs
              mycket.
            </seg>
            <seg n="4fa846df">
              Som jag nämnde i mitt anförande pågår det ett brett arbete i
              regeringen. På nästan varje punkt som det motioneras om finns
              det utredningar som bereds i regeringen. Nej, det går inte jättesnabbt,
              men regeringen har inte suttit jättelänge till skillnad från andra
              regeringar.
            </seg>
            <seg n="224fcfda">
              Jag känner mig starkt och tryggt förankrad i verkligheten, och
              jag ser att det går framåt. Därför blir jag inte så rädd för de
              hårda orden.
            </seg>
          </u>
          <note type="speaker" n="5267605a">
            Anf. 141 ANDERS KARLSSON (S) replik:
          </note>
          <u who="anders_karlsson_3c6558_w" xml:id="i-4571746bc8b3f677-2" n="bd5ed475">
            <seg n="eb838fc4">
              Fru talman! Ja, Maria Abrahamsson behöver allt stöd hon kan få
              i denna besvärliga situation.
            </seg>
            <seg n="f2c83512">
              Det är intressant att Maria Abrahamsson undviker att svara på
              min fråga om F-skattsedeln. Det är märkligt att hon inte kan svara
              på varför de punkter som vi hade med i vår motion inte kan finnas
              med i en utredning. Varför är det så svårt?
            </seg>
            <seg n="bddfa733">
              Maria Abrahamsson erkände att hon hade fel i sitt påstående att
              utredningen kom under den socialdemokratiska regeringen. Det var
              lögn, och det har hon bekräftat. Den kom 2008.
            </seg>
            <seg n="91e5678e">
              Det har gått fyra år sedan utredningen kom, och i praktiken har
              ingenting hänt. I mitt anförande sade jag att det finns en hel
              del utredningar som det inte blivit något av. Vad har hänt med
              till exempel den utredning om taxiverksamheten som Skatteverket
              skickade till regeringen? Har den också stoppats i byrålådan?
            </seg>
            <seg n="f0e23a31">
              Det finns mycket regeringen kan göra för att bidra till att minska
              skattefusket på 133 miljarder med några miljarder, men inget händer.
            </seg>
            <seg n="cb6d1e59">
              När det nu ska göras en utredning om F-skattsedeln tar man inte
              med alla delarna. Varför, Maria? Om man nu vill göra det, varför
              kan man inte ta med alla de punkter som vi hade? Ni vill egentligen
              inte göra det alls, men eftersom det fanns en majoritet i utskottet
              för att tillstyrka vår motion gjorde man upp med Miljöpartiet
              och det är bättre än ingenting. Vi tycker dock att man ska fullfölja
              det.
            </seg>
            <seg n="c2583a65">
              Det var faktiskt en socialdemokratisk regering som införde F-skatten.
              Men finns det felaktigheter ska man utreda det och komma till
              rätta med det. Skattefusk underminerar nämligen skatteuppbörden.
              Detta bekymmer har man i ett sydeuropeiskt land i dag. Det heter
              Grekland.
            </seg>
          </u>
          <note type="speaker" n="24e8a689">
            Anf. 142 MARIA ABRAHAMSSON (M) replik:
          </note>
          <u who="maria_abrahamsson_b0bbe8_w" xml:id="i-545b6b5d9a5f4d83-2" n="0c1c24c3">
            <seg n="2c1223a3">
              Fru talman! Anders Karlsson anklagade mig för att inte vilja
              besvara frågan om F-skatt. Jag är väluppfostrad och eftersom jag
              bara hade 29 sekunders talartid kvar insåg jag att jag inte skulle
              hinna besvara den utan att dra över tiden.
            </seg>
            <seg n="3b0736bf">
              Vi ska göra en förutsättningslös och grundlig utvärdering av
              F-skattereformen, precis som Socialdemokraterna vill. Vi kan dock
              ibland känna att det finns en obalans i de kontrollmekanismer
              som Socialdemokraterna vill använda för att bekämpa en viss typ
              av brottslighet. Det är ingen hemlighet att regeringen har varit
              ganska framgångsrik när det gäller att bekämpa bidragsfusk, och
              skattefusket jobbar vi stenhårt med.
            </seg>
            <seg n="6a3d5517">
              För oss som är så intresserade av och positiva till företagsamhet
              är det livsviktigt rent förtroendemässigt att vi har sjysta regler
              som funkar och att företagare inte fuskar. Gör de det ska de åka
              dit. Det råder ingen tvekan om det.
            </seg>
            <seg n="b5ecfb51">
              Man måste dock ha en balans i de kontrollinstrument man använder.
              Vi kan inte vara strängare mot de enskilda företagare som vi så
              väl behöver för att skapa nya jobb än vad vi är mot skattefusk.
              Det går inte. Jag tror att Anders Karlsson förstår vad jag menar
              om han tänker efter.
            </seg>
            <seg n="f93b0c4a">
              Det måste finnas förutsättningar för företag att existera. När
              man läser er reservation är det ganska lätt att se vad som i förlängningen
              döljer sig bakom era motiv. Ni vill göra det svårare att vara
              företagare. Vi vill göra det lättare, men det ska vara rätt.
            </seg>
          </u>
          <note type="speaker" n="fa982ed8">
            Anf. 143 ANNA STEELE (FP):
          </note>
          <u who="anna_steele_784faf_w" xml:id="i-19fef76b7afb22a3-29" n="ce39f019">
            <seg n="3ea649a7">
              Fru talman! Mycket kort: Inom området skatte- och avgiftskontroll
              har regeringen genomfört en rad åtgärder för att komma till rätta
              med olika typer av fusk med skatter och avgifter. Det har gjorts
              genom kraftfulla inhemska åtgärder men också via samarbetsavtal
              med olika länder. Och det kommer mer.
            </seg>
            <seg n="4f3c7510">
              Jämfört med andra länder, i Europa såväl som i övriga världen,
              har Sverige en väl utbyggd kontroll av företag i allmänhet och
              av kontanthanteringsbranscher i synnerhet.
            </seg>
            <seg n="2bce0692">
              Några av de motioner som har väckts pekar på områden där en lättnad
              av kontrollen skulle kunna övervägas. Andra vill införa stärkt
              kontroll. Avgörande för skatteområdet måste generellt ändå vara
              förutsägbarhet och gemensamma regler för alla företag.
            </seg>
          </u>
          <note n="b99ed21d">
            Jag yrkar bifall till utskottets förslag.
          </note>
          <note type="speaker" n="0d758062">
            Anf. 144 EMMA WALLRUP (V) replik:
          </note>
          <u who="unknown" xml:id="i-19fef76b7afb22a3-30" n="ef8d5e58">
            <seg n="83237b0a">
              Fru talman! Swedfund är ett statligt riskkapitalbolag som erbjuder
              riskkapital för investeringar i utvecklingsländer i Afrika, Asien
              och Latinamerika, bland annat. Verksamheten finansieras via biståndsbudgeten.
              Swedfund har under de senaste åren fått utökade uppgifter, bland
              annat genom att man 2008 beslutade att överföra ansvaret för de
              så kallade startprogrammen från Sida till Swedfund, och den borgerliga
              regeringen har vid flera tillfällen gett Swedfund kapitaltillskott.
            </seg>
            <seg n="33ec3563">
              År 2008 beslutade Swedfund om investeringar på drygt 500 miljoner
              kronor. Tidningen Omvärlden avslöjade att 20 procent av dessa,
              98 miljoner kronor, gått via skatteparadis som Brittiska Jungfruöarna
              och Caymanöarna där insyn är obefintlig. Detta bör strida mot
              regeringens ambition att sätta kvalitet och resultat i centrum
              för utvecklingsarbetet.
            </seg>
            <seg n="4f6c958e">
              Den norska regeringen har samtidigt beslutat att inga nya biståndssatsningar
              ska gå via skatteparadis och har tillsatt en utredning med målsättning
              att Norge ska avveckla alla fonder i skatteparadis. I Sverige
              har ett tillfälligt stopp införts för nya investeringar, men Swedfund
              fortsätter investera i fonder i skatteparadis där man har kontrakt.
            </seg>
            <seg n="dcd75375">
              Swedfund har investerat 90 miljoner kronor i företaget Pan Africa
              Energy som utvinner och säljer fossilgas i Tanzania. Företaget
              är registrerat i två skatteparadis, vilket motiveras med att det
              är skatteeffektivt.
            </seg>
            <seg n="d2ec7c35">
              Denna skatteeffektivitet har lett till att Pan Africa Energy
              fört ut över 100 miljoner kronor i obeskattade vinster genom skalbolag
              till skatteparadis. Den skatt de hittills undgått att betala i
              Tanzania skulle ha kunnat finansiera skolgång för 175 000 barn
              under ett år. Det är oacceptabelt och strider mot grundtanken
              med bistånd.
            </seg>
            <seg n="fb89b171">
              Hur kan regeringen tillåta att biståndspengar används på detta
              sätt? Är det inte dags att göra som Norge och sätta stopp för
              samarbetet med skatteparadis? Är detta klok politik?
            </seg>
          </u>
          <note type="speaker" n="d9d8ae62">
            Anf. 145 ANNA STEELE (FP) replik:
          </note>
          <u who="anna_steele_784faf_w" xml:id="i-19fef76b7afb22a3-31" n="ce39f019">
            <seg n="5b97a3c6">
              Fru talman! Det var mycket information på en gång. Frågor om
              bistånd är viktiga, och jag är glad att jag är folkpartist, för
              Folkpartiet har drivit dessa frågor länge.
            </seg>
            <seg n="a6012ebd">
              Det som Emma Wallrup berättar känns inte riktigt rätt. Någon
              som verkligen kan det här skulle säkert kunna svara dig bättre,
              men jag kan tyvärr inte det. Jag får i så fall återkomma.
            </seg>
          </u>
          <note type="speaker" n="8c3f428b">
            Anf. 146 EMMA WALLRUP (V) replik:
          </note>
          <u who="unknown" xml:id="i-19fef76b7afb22a3-32" n="ef8d5e58">
            <seg n="164251b1">
              Fru talman! Jag vill uppmärksamma den här frågan. Det har med
              riskkapitalproblematiken att göra. Nu när frågan är så aktuell
              och kommer att diskuteras i EU och den svenska regeringen kommer
              att vara med och diskutera känner jag att det är viktigt att lyfta
              frågan. Jag hoppas att det jag har sagt belyser detta ytterligare
              och att regeringen kommer att arbeta effektivt med detta. Det
              gäller framför allt Swedfund som är en statlig fond och inte borde
              bete sig på det här sättet.
            </seg>
          </u>
          <note type="speaker" n="d7248893">
            Anf. 147 ANNA STEELE (FP) replik:
          </note>
          <u who="anna_steele_784faf_w" xml:id="i-19fef76b7afb22a3-33" n="ce39f019">
            <seg n="58b4248a">
              Fru talman! Jag är övertygad om att man kommer att se över detta.
            </seg>
          </u>
          <note type="speaker" n="e0462088">
            Anf. 148 KARIN NILSSON (C):
          </note>
          <u who="karin_nilsson_7affcd_w" xml:id="i-5fdde72dcbe1374e-5" n="8b801cc5">
            <seg n="8ec3407f">
              Fru talman! Som vanligt har mina allianskolleger berört stora
              delar av innehållet i betänkandet när det är min tur att komma
              upp i talarstolen. Därför ska jag kommentera några av oppositionens
              reservationer som jag starkt vänder mig emot.
            </seg>
            <seg n="0647b155">
              Både Socialdemokraterna, Miljöpartiet och Vänstern vill fortsätta
              att belasta företagen med ökad administration genom att införa
              entreprenörsavdrag och månadsredovisning av skatter och avgifter
              på individnivå. Det går säkert att hitta fördelar med en månadsredovisning,
              och en del företag har säkert också digital teknik för att klara
              av att plocka fram uppgifterna ur sin löneadministration. Men
              troligen har inte alla det. För dem innebär det ett kostsamt merarbete.
            </seg>
            <seg n="3c0c22d8">
              Vänsterpartiet tillägger att det vid införandet är viktigt att
              Skatteverket ges nödvändiga resurser för att förberedelsearbetet
              ska kunna ske så fort som möjligt. Jag undrar vem som ska betala
              för företagens ökade administration och förberedelsearbete. Ska
              de också få lite pengar?
            </seg>
            <seg n="6cde723e">
              Det är tydligen fritt fram för oppositionen att gång på gång
              föreslå åtgärder som leder till ökad och kostsam administration
              för företag samtidigt som man ifrågasätter resultatet av regeringens
              förenklingsarbete.
            </seg>
            <seg n="93fbacd1">
              Fru talman! Socialdemokraterna, Miljöpartiet och Vänsterpartiet
              vill, som sagt, införa ett entreprenörsavdrag. Vänsterpartiet
              går så långt att de uttrycker att det är en brist i lagstiftningen
              att en huvudentreprenör inte kan hållas ansvarig för villkoren
              hos en underentreprenör. De vill se en lagstiftning som innebär
              att huvudentreprenören ska vara ansvarig för att skatter och sociala
              avgifter betalas in av de underentreprenörer de anlitar. Det finner
              jag helt absurt. Jag är rätt säker på att många håller med mig.
            </seg>
            <seg n="bcef6a1e">
              Vänsterpartiet föreslår till och med att uppdragsgivaren ska
              kunna hålla inne sin betalning till dess att det anlitade företaget
              betalat sina skatter och avgifter. Med vilka pengar ska underleverantören
              betala? Ska de behöva ta lån för att klara betalningarna, eller
              tror Vänsterpartiet att företagare har obegränsad likviditet?
              Det här förslaget slår hårt mot både huvudentreprenörer och underentreprenörer.
            </seg>
            <seg n="84c6710d">
              Självklart vill jag också se att det blir ordning och reda i
              skatteinbetalningarna och att seriösa företag ska slippa konkurrera
              med oseriösa, men varje enskilt företag måste ta ansvar för sin
              egen verksamhet och granskas utifrån det. Om man mellan två företag
              har avtalat om en vara eller tjänst, gjort upp om pris och kvalitet,
              fått tjänsten utförd och varan levererad och betalat enligt avtal
              måste det väl få stanna vid det. Skatteverkets granskning måste
              väl ändå inriktas på det företag där bristerna finns och inte
              lasta över administration och ansvar på ett företag som fullgjort
              sin del av avtalet.
            </seg>
            <seg n="0d50300e">
              Fru talman! Jag har träffat flera företagare där Skatteverket
              redan nu, utan en lagstiftning om entreprenörsavtal, har ställt
              huvudentreprenören till svars för underleverantörers skatteskulder.
            </seg>
            <seg n="1509944a">
              Peter Nilsson är en företagare som framträdde med sin historia
              på Skattebetalarnas rättssäkerhetsseminarium för några veckor
              sedan. Elias Melki har författat en hel bok om hur han drabbades
              av Skatteverkets handläggare. I januari kunde jag läsa i min lokaltidning
              Smålandsposten att Skogsströms Åkeri i Alvesta hade råkat ut för
              exakt samma sak.
            </seg>
            <seg n="5eea7572">
              De har alla blivit misstänkta av Skatteverket för svarta affärer
              i samband med att de har anlitat en underentreprenör som varit
              oseriös. Skattebrottet har inte skett inom deras eget företag,
              och de har helt korrekt betalat och redovisat de tjänster de köpt.
              De har varit utan skuld och utan möjlighet att bevisa sin oskuld.
              Det har påbörjats en påfrestande process med Skatteverket som
              inte haft några bevis för sin misstanke.
            </seg>
            <seg n="10ac8115">
              I många fall har Skatteverket haft en misstanke mot det oseriösa
              företaget redan innan det seriösa företaget blivit kund. I stället
              för att Skatteverket i ett tidigt skede granskat verksamheten
              och påtalat bristerna i det företag som säljer sina tjänster och
              inriktat sig på bristerna där de uppstått luras seriösa företag
              in i affärsrelationer där de får bära hela ansvaret för underleverantörens
              brister. Många företag har inte ekonomiska muskler för att klara
              av en rättsprocess mot Skatteverket. De tvingas därför ta kostnaderna
              för ett skattetillägg för det andra företagets anställda eller
              gå i konkurs. Andra med starkare ekonomi kan föra en rättsprocess
              i flera instanser för att rentvå sitt namn och företagets goda
              rykte och bli friade från anklagelserna. Men det kan ta många
              år och kosta miljonbelopp för juridisk hjälp. Det anstränger den
              enskilde personens hälsa, och det förstör pågående och kommande
              affärsrelationer för lång tid framåt. Därmed försvinner naturligtvis
              de efterfrågade jobben. Det kan väl ingen tycka är bra.
            </seg>
            <seg n="c0b70376">
              I bästa fall kan företaget beviljas en liten del av rättegångskostnaderna
              när de fått rätt i sista instans. Men kostnaden för det rättsliga
              försvaret, uteblivna eller inställda affärer, tiden som tagits
              i anspråk för processen i stället för till driften av företaget
              och pricken i brottsregistret är skador som aldrig läker eller
              blir ekonomiskt ersatta.
            </seg>
            <seg n="b87f1ba0">
              Fru talman! Nu pågår det fördjupade utredningar inom Finansdepartementet
              för att förstärka skatteförfarandelagen inom fem delområden när
              det gäller rättssäkerheten. Utredningen ska vara klar i september
              2013, och jag har stora förväntningar på utredningens resultat.
              Samtidigt inser jag att just den här problematiken inte omfattas
              av utredningen.
            </seg>
            <seg n="7dd267f0">
              Jag har träffat på flera fall där jag anser att lagstiftningen
              är tillräcklig, men där tolkningen brister. Allt handlar inte
              om lagstiftning. En stor del handlar om inställning, personligt
              ansvar och attityd hos de enskilda skattehandläggarna. Då är det
              ett ansvar för myndighetens ledning.
            </seg>
            <seg n="d40c3750">
              Mycket av Skatteverkets verksamhet och service är berömvärt bra
              och står sig väldigt väl i jämförelse med annan myndighetsutövning,
              både nationellt och internationellt. Men de brister jag pekar
              på är skadliga för de svenska företagen, och därmed för de jobb
              som vi alla vill ska skapas för att generera skattepengar till
              välfärden.
            </seg>
            <seg n="684c4896">
              Jag anser att Socialdemokraterna, Miljöpartiet och Vänsterpartiet
              bör tänka både en och två gånger innan de ens funderar på att
              föreslå att man ska belasta våra svenska företag med administrativt
              och missriktat ansvar och föreslå nya lagar som ger Skatteverket
              befogenhet att i ännu högre grad utsätta seriösa företag för dyra
              rättsprocesser.
            </seg>
          </u>
          <note n="6e9cecf2">
            Därmed yrkar jag bifall till utskottets förslag.
          </note>
          <note type="speaker" n="3772753f">
            Anf. 149 ANDERS KARLSSON (S) replik:
          </note>
          <u who="anders_karlsson_3c6558_w" xml:id="i-4571746bc8b3f677-3" n="bd5ed475">
            <seg n="78fc387a">
              Fru talman! Karin Nilsson nämner vår motion. En stor del av anförandet
              bygger på vår motion. Vi har skrivit så här i motionen: En inbetalning
              på 50 000 kronor kan som det är i dag gälla för 4 anställda likaväl
              som för 40. Genom en individuell skattedeklaration försvåras redovisningen
              av oriktiga siffror. Det skapar möjlighet att bedöma realismen
              i inbetalningen. Den anställde ska också kunna kontrollera att
              skatter och avgifter har inbetalats för honom eller henne.
            </seg>
            <seg n="80726cb4">
              Vi vill följa det förslag som lämnades i SoU 2011:40.
            </seg>
            <seg n="4adc80ee">
              I och med det återkommer jag till det som jag sade tidigare i
              mitt anförande. Det finns ett stort antal utredningar liggande
              på Finansdepartementet som man kan ta del av. Nu hänvisar Karin
              Nilsson till en ny utredning som ska komma 2013. Vad blir det
              av den? Blir det lika mycket av den som det blev av de andra utredningarna?
            </seg>
            <seg n="1d21abe6">
              Jag upprepar det som jag sade i mitt anförande: Gå ut från avbytarbåset,
              delta i matchen och se till att det verkligen blir så.
            </seg>
            <seg n="6532f041">
              Vi vill inte försvåra för några företag. Vi vill bara se att
              de sköts rätt.
            </seg>
            <seg n="f0a6198d">
              Är man som Centerpartiet småföretagarnas parti, som man så väl
              formulerar det, de nya liberalerna, borde man också se till att
              det verkligen blir rättvisa inom företagsamheten så att de som
              undanhåller skatter i stället ska konkurrera på lika villkor som
              de som är skötsamma. Det är väl en självklarhet, eller är det
              inte det, Karin Nilsson?
            </seg>
          </u>
          <note type="speaker" n="d4dfeb77">
            Anf. 150 KARIN NILSSON (C) replik:
          </note>
          <u who="karin_nilsson_7affcd_w" xml:id="i-5fdde72dcbe1374e-6" n="8b801cc5">
            <seg n="b47ceee9">
              Fru talman! Om man har uppmärksammat vad jag nämnde alldeles
              nyss tycker jag självklart att det ska finnas en rättvisa. De
              seriösa företagen ska givetvis slippa konkurrera med oseriösa
              företag. Det är självklart. Men om man tror att man gör nytta
              genom att utsätta både en underleverantör och en huvudleverantör
              för en granskning som inte ingår i deras egen verksamhet och att
              lägga på en uppgift på en huvudleverantör och få huvudleverantören
              att binda pengar i sitt företag för underleverantörens löner när
              lönerna och skatterna faktiskt många gånger är den stora kostnaden
              i ett företag, kan jag säga att den likviditeten inte finns.
            </seg>
            <seg n="0ea8ea46">
              Månadsredovisningarna som nämndes här innebär ett merarbete,
              och det framgår tydligt av Vänsterpartiets skrivning att man vill
              att Skatteverket ska få pengar för detta merarbete. Det blir ett
              merarbete för företagen, särskilt för de små som kanske inte har
              de tekniska förutsättningarna som gör att allt ramlar fram genom
              ett knapptryck.
            </seg>
            <seg n="1b3170f7">
              Då känner jag att det innebär att vi lastar på företagen mer
              arbete, samtidigt som vi många gånger kan stå här i kammaren och
              resonera om att vi inte har lyckats uppnå regelförenklingsmålet
              på 25 procent. Vem är det i så fall som ser till att det blir
              krångligt? Vi måste hela tiden väga det ena mot det andra för
              att det inte ska bli mer krångel. Vi har infört saker som har
              skapat mer krångel men som har gjort nytta, och där har man gjort
              en avvägning. Jag kan nämna lagen om kassaregister. Den ställde
              till med mycket mer administration, men den plockar också in skattepengar.
            </seg>
          </u>
          <note type="speaker" n="3f94bea1">
            Anf. 151 ANDERS KARLSSON (S) replik:
          </note>
          <u who="anders_karlsson_3c6558_w" xml:id="i-4571746bc8b3f677-4" n="bd5ed475">
            <seg n="521a7c00">
              Fru talman! Jag tror inte att jag fick svar på min fråga. I all
              företagsamhet dras det skatt för varje individ. Samtidigt som
              man räknar ut lönen och de sociala avgifterna som ska betalas
              in räknar man också ut skatten. I dagens datavärld är det inget
              problem. Jag kan inte se att det finns något problem när det gäller
              att skicka in det på individnivå.
            </seg>
            <seg n="ae7f7b44">
              Fru talman! Jag har i mitt tidigare yrke som ombudsman inom Byggnads
              ofta varit på företag och diskuterat detta. När man inom vår organisation
              räknade ackord och så vidare skedde det på individnivå, och det
              var inget problem i dagens datavärld. Det finns inga problem med
              det.
            </seg>
            <seg n="5332f261">
              Vi kan läsa vad man skriver i SOU 2011:40. Varför händer ingenting?
              Vill man skydda de oseriösa företagen på bekostnad av de seriösa?
              Det tycker jag att man borde fundera över.
            </seg>
            <seg n="0963bf97">
              Om det skulle bli lite mer krångel och lite sämre för dem som
              är seriösa och om de får någon annan kostnad tas ju den ut i nästa
              led. Men samma argumentation har anförts när det gäller att man
              inte ska vara sjukskriven mer än 365 dagar eftersom det finns
              så många som fuskar. För dem som är cancersjuka upphör sjukskrivningen
              efter 365 dagar. Varför går det på det ena stället men inte på
              det andra? Det är min enkla fråga till Karin Nilsson.
            </seg>
          </u>
          <note type="speaker" n="33beb0c5">
            Anf. 152 KARIN NILSSON (C) replik:
          </note>
          <u who="karin_nilsson_7affcd_w" xml:id="i-5fdde72dcbe1374e-7" n="8b801cc5">
            <seg n="6772039d">
              Fru talman! Jag får än en gång upplysa om att det hade varit
              bra om man hade lyssnat på det som jag sade. Det som jag sade
              var att det säkert finns fördelar med en redovisning på individnivå
              men att det kommer att ställa till med en del merkostnader för
              dem som inte har denna digitala teknik. Det finns givetvis digital
              teknik för detta, och det finns säkert de som kan plocka fram
              detta genom ett knapptryck. Men det finns också de som inte har
              denna teknik. Kan man påstå att man ska lämna pengar till Skatteverket
              för att kunna förbereda, som jag tog upp i mitt anförande, tycker
              jag att man också ska titta på vilka kostnader som det medför
              för dem som inte kan få fram detta genom ett knapptryck och eventuellt
              stimulera dem till att så att säga byta upp sig och förbereda
              för en sådan omställning. Man kan inte bara tro att detta ska
              tas upp på räkningen till deras kunder. Det är inte alltid så
              enkelt med denna administration, som i många fall hela tiden växer,
              för att komma till rätta med skatteproblemen. Detta kostar företagen
              en hel del pengar, och på något sätt ska dessa pengar hämtas in
              igen.
            </seg>
            <seg n="4a08b16c">
              Jag är inte helt motståndare till detta, vilket jag inte heller
              uttryckte, men jag är motståndare till mer regelskapande som kostar
              mer pengar för företagen, och där måste vi se upp.
            </seg>
          </u>
          <note type="speaker" n="8520e360">
            Anf. 153 LARS GUSTAFSSON (KD):
          </note>
          <u who="lars_gustafsson_fc5e52_w" xml:id="i-caa59f8ebd8bef4b-1" n="595667b4">
            <seg n="1b870db7">
              Fru talman! Det allra billigaste och bästa är ärliga människor,
              oavsett om de är företagare eller anställda. Jag önskar att vi
              fick lite högre etik i samhället på olika områden när det gäller
              att sköta sig.
            </seg>
            <seg n="0ef12bc5">
              Jag skulle vilja skapa lite balans i denna diskussion. Det viktigaste
              är att vi har rätt skatt och rätt uppbörd. Det är vi helt överens
              om, även om det kanske inte låter så. Det är givetvis mycket viktigt
              att man har en fungerande skattekontroll och en fungerande skatteuppbörd.
            </seg>
            <seg n="a4257dd1">
              Skatteverket i Sverige gör faktiskt ett mycket gott arbete i
              sin myndighetsutövning och förbättrar ständigt sina metoder och
              sin handläggning för att underlätta för skattebetalarna. Man försöker
              också samverka med andra myndigheter. Det vore önskvärt om Skatteverket
              kunde samverka med andra länder för att minska den skatteflykt
              som sker genom snåriga skatteupplägg och andra sätt att komma
              undan beskattning.
            </seg>
            <seg n="ad12735a">
              Jag vill även lyfta fram en annan sak. Lika viktigt som detta
              är det att de skatter som vi har är legitima och transparenta
              och dessutom begripliga. Snåriga skatteregler kan faktiskt skapa
              uppbördsproblem, regeltolkning och skattefel. Regelförenklingar
              är därför också ett prioriterat område när man utformar skatter.
              Det gäller både inom skatteområdet och inom andra områden. Regler
              som skapar godtycklighet och stort tolkningsutrymme bör undvikas.
              Exemplen på detta har genom åren varit många. Flera har gjort
              olika tolkningar och därmed kanske gjort fel eller helt enkelt
              blivit överbeskattade eftersom det lämnats för mycket tolkningsutrymme.
            </seg>
            <seg n="1e92c514">
              När skatter utformas måste vi vara duktiga på att göra dem precisa
              så att de kan vara generella och lätta att tolka så att vi slipper
              långa processer i domstolar om hur de ska tolkas. Det skapar bara
              arbetstillfällen för jurister som sysslar med ekonomi. Dessutom
              blir det mycket godtyckligt hur man bedömer saker och ting. Det
              gäller både inom vårt socialförsäkringssystem och inom skattesystemet.
            </seg>
            <seg n="d47fb745">
              Alliansregeringen försöker hitta rimliga och bättre vägar och
              rensa i denna djungel. Det finns en skattedjungel där det är svårt
              att se effekterna.
            </seg>
            <seg n="5cafb75f">
              Regelverket måste fungera så att vi gynnar människor som på ett
              ärligt sätt vill skapa nya företag och utvidga företag.
            </seg>
            <seg n="a0375175">
              Vi vet att Sverige har ett växande problem. Vi har det så kallade
              timglaset. Vi har många små företag, soloföretag. Vi har få medelstora
              företag eftersom de inte vill växa på grund av olika regelverk.
              Och så har vi ett antal större företag.
            </seg>
            <seg n="afa65c38">
              Om Sverige vill utnyttja framtiden genom att få fler företag
              som växer måste vi också ha ett regelverk som gör att de är beredda
              att växa. Därför är skatteutformningen mycket viktig. Den måste
              vara både rättssäker och ge möjligheter att skapa förutsättningar
              för företagarna.
            </seg>
          </u>
          <note n="1a59b29a">
            Med detta yrkar jag bifall till förslaget i betänkandet och avslag
            på reservationerna.
          </note>
          <note n="93882ae1">
            Överläggningen var härmed avslutad.
          </note>
          <note n="2c512e06">
            18 § Polisfrågor
          </note>
          <note n="c6e07cde">
            Föredrogs
          </note>
          <note type="speaker" n="6beadf39">
            Anf. 154 ELIN LUNDGREN (S):
          </note>
          <u who="elin_lundgren_4b2d20_w" xml:id="i-6647408f76f5391a-0" n="e890baf7">
            <seg n="eb5a3eda">
              Fru talman! I kväll debatterar vi polisfrågorna här i riksdagen,
              något jag verkligen ser fram emot.
            </seg>
            <seg n="d6d62052">
              Jag ska först säga att vi från Socialdemokraterna självklart
              står bakom alla våra reservationer, men för att tjäna tid och
              allt det där yrkar vi endast bifall till reservationerna 2 och
              13.
            </seg>
            <seg n="3ba7c114">
              Polisen är en speciell yrkesgrupp såtillvida att dess uppgift
              är att upprätthålla lag och ordning. Det är också den grupp i
              Sverige som har civilt våldsmonopol. Båda dessa saker förpliktar
              och ställer mycket höga krav på vårt polisväsen.
            </seg>
            <seg n="75c7a851">
              Vi har under de senaste åren sett hur antalet anmälda brott har
              ökat kraftigt i Sverige. Vi ser hur den organiserade brottsligheten
              har fått fäste i landet. Hot och övergrepp drabbar både vanliga
              människor och myndighetspersonal inom de rättsvårdande myndigheterna,
              och det är en utveckling som oroar oss socialdemokrater mycket.
              Vi ser en råare och mer hänsynslös kriminalitet när vi ingenting
              hellre vill än att minska och helst eliminera all kriminalitet.
            </seg>
            <seg n="4004baae">
              För att långsiktigt kunna minska brotten ser vi att klyftorna
              i samhället måste minska. Vi behöver prioritera den gemensamma
              välfärden för att skapa förutsättningar för en trygg uppväxt för
              våra barn och unga. Vi vill se satsningar på skolor och högre
              utbildning. Det behövs bostäder som unga kan flytta till, och
              kanske för att de ska kunna flytta till de ställen där jobben
              finns. Dagens situation, där var femte ung är arbetslös, är helt
              oacceptabel. Arbetslöshet och hopplöshet kommer förr eller senare
              att synas i brottslighet.
            </seg>
            <seg n="1abc2d05">
              I går kom Rädda Barnens rapport om barnfattigdom, och i den ser
              vi att barnfattigdomen fortsätter att öka. Vi är rädda att detta
              på sikt är en bidragande faktor till att kriminaliteten inte kommer
              att minska. Att välja kriminalitet kan vara att välja att inte
              vara fattig, och det är ett val som ingen ska behöva göra.
            </seg>
            <seg n="f47f0e4e">
              För att återgå till den organiserade brottsligheten: Vi vet inte
              hur mycket den omsätter i världen, men siffror på 1 500 miljarder
              dollar per år nämns. Oavsett hur mycket det är handlar det också
              i Sverige om miljardbelopp varje år. Det handlar om ekonomisk
              brottslighet, narkotikasmuggling och handel med människor.
            </seg>
            <seg n="87ab51e0">
              Vi ser att det krävs en kraftfull mobilisering mot den grova
              organiserade brottsligheten. Ett förslag vi har är att slå ihop
              de enheter som jobbar mot dessa brott, nämligen Rikskriminalpolisen,
              Säkerhetspolisen och Ekobrottsmyndigheten. Man slår ihop dessa
              och gör en typ av spetsorganisation. Många av de brott jag nämnde
              och även andra berör ofta alla tre myndigheterna, och på detta
              sätt skulle arbetet kunna bli mycket mer effektivt.
            </seg>
            <seg n="5a75b2b2">
              Tätt sammankopplat med grov organiserad brottslighet är också
              illegala vapen. Den senaste tiden har vi sett många skottlossningar
              mellan kriminella. Här är det jätteviktigt att rättsväsendet kan
              visa att det besitter förmågan att bekämpa problemet och skapa
              trygghet för människor. Vi väntar på den proposition som ska komma
              från regeringen om vapenlagstiftningen.
            </seg>
            <seg n="ec853a6e">
              Vi vill att minimistraffet för grovt vapenbrott ska höjas från
              sex månader till ett år, och vi vill göra det möjligt att använda
              telefonavlyssning. Vi vill också införa straffansvar för den som
              olovligen förvarar skjutvapen åt en annan person. Straffansvar
              för förberedelser till vapenbrott bör införas för att komma åt
              olovlig vapentillverkning. I veckan har justitieministern sagt
              att en utredning ska till och att den ska presentera ett förslag
              före årsskiftet, så det är väl bara för oss att fortsätta vänta
              i denna fråga.
            </seg>
            <seg n="a23c3e46">
              I arbetet mot brottslighet ser vi att infiltrationsmetoder på
              senare år har fått en ökad betydelse. I Sverige finns det inte
              bestämmelser för hur infiltrationsoperationer ska gå till, vilket
              det gör i många andra länder. Det skapar en väldig oro för polisen
              under dessa processer. För två år sedan kom betänkandet Särskilda
              spaningsmetoder . Då föreslogs en lagreglering på detta område,
              men inget förslag har kommit från regeringen. Därmed hämmas polisens
              arbete med infiltration under rättssäkra former.
            </seg>
            <seg n="4f5b961f">
              Jag tänker prata lite om en jätteviktig fråga, nämligen polisutbildningens
              utformning. När vi debatterade denna fråga för snart ett år sedan
              ställde jag frågan till Moderaterna när ett förslag till ny polisutbildning
              ska komma. Jag fick det något diffusa svaret snart. Ingenting
              har hänt, och för några veckor sedan valde jag att ställa en skriftlig
              fråga till justitieminister Ask där jag frågade när förslaget
              kommer och om hon trodde att förslaget kommer att handla om att
              omvandla utbildningen till en utbildning som ger högskolepoäng.
            </seg>
            <seg n="1484f58a">
              I svaret skriver hon att utredningar har gjorts på området. Det
              vet vi redan; det var därför frågan ställdes. Svaret blev dock
              att regeringen under 2012 avser att lämna besked om eventuella
              förändringar. Det kan naturligtvis betyda att vi dess värre får
              ett besked om att förändringar faktiskt inte ska göras.
            </seg>
            <seg n="b958ab50">
              Vi socialdemokrater hävdar att det är viktigt med en modern,
              attraktiv och adekvat polisutbildning som är knuten till högskolan.
              Vi vill säkra utbildningens kvalitet och skapa bättre förutsättningar
              för forskning. Mer forskning ger en effektivare polis, och det
              är någonting som vi ser är helt avgörande för framtiden.
            </seg>
            <seg n="67915c0c">
              Vi är heller inte ensamma om att vilja se en sådan utveckling.
              Polisförbundet driver själva frågan jättehårt, och de är precis
              som vi väldigt besvikna över regeringens handlingsförlamning.
              På Folk och Försvar i januari var rikspolischefen väldigt tydlig
              han kallade det ett jättebesvär att inte veta hur det ska bli
              med utbildningen. Han vill också se en akademisk utbildning och
              kan inte förstå varför ett beslut inte kan fattas.
            </seg>
            <seg n="b925ae4b">
              I Anders Danielssons utredning Framtidens polisutbildning från
              2008 konstateras att de krav som kommer att ställas på framtidens
              poliser och brister i den nuvarande polisutbildningen medför att
              polisutbildningen måste reformeras. Han säger också att det är
              en högskoleutbildning som behövs, bland annat på grund av att
              polisyrket kräver en utbildning som vilar på vetenskaplig grund
              och beprövad erfarenhet. Om polisutbildningen blir högskoleutbildning
              får man en naturlig grund för detta. Denna utredning kom alltså
              för fyra år sedan, och vi har inte hört ett endaste dugg från
              regeringen om detta.
            </seg>
            <seg n="fe85375f">
              I Norge har man en akademisk polisutbildning. Sedan 2004 får
              man en kandidatexamen när man har gått sin polisutbildning. Också
              Riksrevisionen har levererat kritik till regeringen. I skriften
              Att hantera brottmål effektivt står det på s. 137 under rekommendationer:
              Regeringen bör därutöver ta ställning i frågan om en reformerad
              polisutbildning. För varje månad som går utan att någonting händer
              riskerar vårt polisväsen att halka efter.
            </seg>
            <seg n="3a9ffbcd">
              Antalet poliser har utökats efter det beslut vi socialdemokrater
              drev fram 2005. Poliserna är nu över 20 000 stycken. Däremot har
              vi inte kunnat se att polisens resultat motsvarar de mycket högt
              ställda förväntningar vi har. Alltför ofta uppmärksammas olika
              typer av problem inom polisen som i somliga fall känns helt oacceptabla.
              Det måste betyda att det finns systemfel. Vi tror att det förväntade
              förslaget om att slå ihop landets 21 polismyndigheter till en
              riksomfattande myndighet kan leda till att ledningen och styrningen
              inom polisen blir tydligare, vilket därmed leder till bättre resultat.
              Vi tror inte att det är hela lösningen, men vi ser att det är
              en del i en nödvändig utveckling.
            </seg>
            <seg n="25715774">
              Vi skulle också vilja se att antalet civilanställda inom polisen
              blir fler. Fler poliser genererar naturligtvis mer verksamhet.
              Att då inte ha tillräckligt många civilanställda som kan plocka
              upp det arbete poliserna gör leder till problem, till exempel
              att poliser får sitta som arrestvakter eller i reception. Det
              är slöseri med de utbildade poliser vi faktiskt har. Vi tror att
              civilanställda och poliser tillsammans når god effekt.
            </seg>
            <seg n="10ecdaa7">
              Det är viktigt att alla, oavsett var man bor i landet, känner
              att de har tillgång till polisen. Det är en ren trygghetsfråga.
              I dag ser det tyvärr inte ut på det sättet. Som exempel vill jag
              ta mitt eget hemlän, nämligen det vackra Gävleborg. När antalet
              poliser i landet har ökat har inte Polismyndigheten i Gävleborg
              fått del av ökningen nästan alls.
            </seg>
            <seg n="f09e4e12">
              Skillnaderna är jättestora i Gävleborg har man fått en ökning
              på ungefär 3 procent, medan man vid Polismyndigheten i Kronoberg
              har fått en ökning på mer än 26 procent. Jag har väldigt svårt
              att se rimligheten i detta. Det är inte så att gävleborgarna i
              glesbygden i Edsbyn, Loos och Trönö tycker att det kryllar av
              poliser, precis. Detta är bara några av de orter som känner sig
              eftersatta.
            </seg>
            <seg n="a048a17b">
              Nu sker inte brott bara i vår direkta närhet utan också utanför
              Sveriges gränser. Då vill jag nämna behovet av skärpta åtgärder
              mot sexuell exploatering av barn i andra länder det som vi kallar
              för barnsexturism. I dag är det tyvärr högst ovanligt att man
              åker fast för ett sådant brott. Vi ser att även här behöver arbetet
              samordnas på ett bättre sätt, och vi tror att en bra metod skulle
              kunna vara att ha personal på orter som vi vet är utsatta.
            </seg>
            <seg n="1eb42c01">
              Nu har jag pekat på en del förbättringsområden inom polisen,
              precis som vår uppgift som riksdagsledamöter är. Samtidigt vill
              jag säga att vi vet att varje dag, och natt för den delen, genomför
              den svenska polisen stordåd. Det är duktiga poliser som är på
              rätt plats vid rätt tidpunkt och hjälper människor i situationer
              där de är som mest utsatta. Det är precis så det är tänkt att
              det ska fungera. Vi skulle vilja att det var så oftare, men vi
              är glada för det arbete som de duktiga poliserna gör.
            </seg>
          </u>
          <note n="732372fb">
            I detta anförande instämde Kerstin Haglö, Arhe Hamednaca, Morgan
            Johansson och Mattias Jonsson (alla S).
          </note>
          <note type="speaker" n="a7f36d7f">
            Anf. 155 AGNETA BÖRJESSON (MP):
          </note>
          <u who="agneta_borjesson_8f3f0c_w" xml:id="i-5b57afb53f9e68c2-0" n="b5ff2e09">
            <seg n="bd438a93">
              Fru talman! Vi debatterar nu justitieutskottets betänkande nr
              15 om polisfrågor, som handlar om en stor bredd av frågor. Jag
              vill först säga att jag och Miljöpartiet givetvis står bakom samtliga
              våra reservationer och särskilda yttranden. Dock kommer jag för
              att spara tid att yrka bifall endast till reservationerna nr 11,
              13 och 17.
            </seg>
            <seg n="9546e44f">
              Utöver dessa vill jag också yrka bifall till reservation nr 12,
              som vi inte tidigare har markerat att vi stöder. Den handlar om
              att kunna stoppa den eritreanska regimens skatteindrivning i Sverige.
              Jag yrkar alltså bifall även till denna reservation.
            </seg>
            <seg n="39dc50bb">
              Fru talman! Jag tänkte börja med reservation nr 17 och tala om
              vikten av att vi får tillbaka en allemansrätt till de platser
              som jag tror att de flesta av oss upplever som offentliga rum.
              Det kan exempelvis gälla torg i gallerior eller i olika köpstäder.
              De flesta tror att dessa platser är vanliga mötesplatser, men
              de har privata ägare som kan bestämma sig för vilken typ av aktiviteter
              man vill tillåta och vad man inte vill ha.
            </seg>
            <seg n="f1fb4e2a">
              Miljöpartiet har både inom ramen för civilutskottets verksamhet
              med plan- och bygglagstiftningen och inom justitieutskottets verksamhet
              med polistillstånd stått upp för att möjliggöra offentliga möten
              på mötesplatser och torg. I denna fråga bör vi som politiker från
              alla partier kunna se ett gemensamt problem eftersom vi självfallet
              vill vara där människor är, i deras vardag, för att kunna diskutera
              aktuella politiska frågor.
            </seg>
            <seg n="ac0a0eec">
              Jag tror att vi behöver vara mer proaktiva och jobba på flera
              nivåer så att vi inte utestängs och minskar våra egna möjligheter
              till möten med allmänhet och väljare. Om markinnehavaren eller
              köpcentrumägaren bestämmer sig för att inte tillåta offentliga
              möten har vi genom att låta bli att skapa smarta regler inskränkt
              vår egen mötesrätt, till exempel. Därför vill jag yrka bifall
              till reservation nr 17.
            </seg>
            <seg n="8a06879f">
              Jag går nu över till reservation nr 13, som också Elin Lundgren
              nämnde. Den handlar om att förstärka och intensifiera arbetet
              mot barnsexturism. Där vill jag verkligen stryka under att det
              behövs ett bättre samarbete både i Sverige och internationellt
              för att stärka hela den komplicerade kedja som startar med att
              få i gång informationen så att fler anmäler. Det handlar också
              om att hela vägen stärka samarbetet för att få i gång fler utredningar,
              bättre utredningar och även fler fällande domar.
            </seg>
            <seg n="d8a87b08">
              Fru talman! Jag vill också säga några ord om reservation nr 11.
              Den handlar om Frontex, som är EU:s gränsövervakningsmyndighet.
              Den har till uppgift att bistå Europeiska unionens medlemsländer
              med att genomföra EU:s regler om bevakning av yttre gränser och
              att samordna medlemsländernas gränsbevakningssamarbete. Frontex
              har successivt fått ökade befogenheter, och parallellt har man
              visserligen en ambition att ge utbildning om asylrätt och mänskliga
              rättigheter till Frontexpersonal. Men fortfarande saknas uppdraget
              att tillförsäkra skydd för asylsökande och alldeles särskilt den
              aktuella frågan om att medverka vid sjöräddning. Vi menar i vår
              gemensamma reservation från Socialdemokraterna, Vänsterpartiet
              och Miljöpartiet att regeringen bör verka för förändringar av
              Frontex verksamhet så att respekten för asylrätten och skyldigheter
              att bistå skeppsbrutna stärks.
            </seg>
          </u>
          <note type="speaker" n="7bb48f9b">
            Anf. 156 KENT EKEROTH (SD):
          </note>
          <u who="kent_ekeroth_30e3c6_w" xml:id="i-11b0750a7b38ef6a-0" n="e353c425">
            <seg n="20425dfc">
              Fru talman! Vi yrkar bifall till alla våra reservationer i betänkandet.
              Jag kommer att föredra fyra av dem, och min kollega Mikael Jansson
              kommer att föredra dem om gendarmeri.
            </seg>
            <seg n="c492d1b6">
              Vi börjar med brottsprovokation. I dagens Sverige får man inte
              använda brottsprovokation, utan bara en lättare form av bevisprovokation.
              Förbudet mot brottsprovokation har sin grund i olika rättsprinciper.
              En av dem är att polisen inte får begå en kriminaliserad handling
              för att kunna efterforska eller avslöja brott. Brottsprovokation
              utgör ofta anstiftan, vilket i sig är brottsligt. Polisen får
              inte heller förmå någon att begå ett brott som han annars inte
              skulle ha begått.
            </seg>
            <seg n="1340a8c6">
              I det stora hela är detta principer och resonemang vi delar på
              ett generellt plan. Samtidigt finns det vissa brottsliga verksamheter
              och förfaranden som är svåråtkomliga för polisen och som orsakar
              stort lidande för den enskilde och för allmänheten. Det handlar
              till exempel om grov organiserad brottslighet där man bedriver
              traffickingverksamhet. Man kidnappar eller lurar kvinnor och barn
              som sedan sätts i modernt slaveri med prostitution och så vidare.
              Det kan handla om rutinmässig, olaglig tobaks- och alkoholförsäljning
              till minderåriga ett brott som givetvis drabbar unga men som även
              är en stor inkomstkälla för organiserad brottslighet. Narkotikabrottslighet
              är givetvis också ett liknande problem. Det kan handla om gromning
              av barn på nätet som försätts i utpressningssituationer där de
              tvingas att till exempel skicka barnpornografiska bilder på sig
              själva eller i värsta fall lockas att träffa nätpedofilen.
            </seg>
            <seg n="57784714">
              Polismetodutredningen, som utskottet hänvisar till, ger tyvärr
              förslaget att brott som någon har förmåtts att begå genom en särskild
              provokativ åtgärd inte ska få lagföras. Så skriver man. Då faller
              lite av poängen med det hela.
            </seg>
            <seg n="35367893">
              För att förtydliga: Vi vill alltså inte tillåta brottsprovokation
              i alla fall och i alla situationer när det gäller vardagsbrottslighet,
              till exempel, utan vid svåråtkomlig brottslighet som drabbar de
              mest utsatta i samhället. Det handlar om brottslighet där den
              enskildes lidande är stort, till exempel när det gäller barn och
              nätpedofiler och dylikt eller organiserad brottslighet. Då menar
              vi att man ska kunna använda brottsprovokation och ge utökade
              befogenheter. Detta var vad jag hade att säga om brottsprovokation.
            </seg>
            <seg n="0e56aae0">
              Vi har också en motion om utvidgat avlägsnande vid störande av
              allmän ordning. Enligt nuvarande lagstiftning har polisen vid
              störande av allmän ordning två timmar på sig att transportera
              bort och avlägsna någon från platsen. I den motion som vi har
              väckt har vi gett ett exempel på hur dagens lagstiftning rörande
              det här är otillräcklig. Det handlar till exempel om en fotbollsmatch
              mellan Malmö och Helsingborg förra året, då det blev ett stort
              bråk mellan de olika sidorna. Det var närmare 300 fotbollshuliganer
              som skulle ut och slåss. Polisen beslutade att ta alla för att
              skicka i väg dem, men efter ID-kontroll, kroppsvisitation och
              hela denna bit hade de två timmarna gått ut. Polisen var då tvungen
              att släppa hälften av dem, som fortsatte att slåss och bråka.
              Vi behöver inte gå längre bort än till Danmark för att se att
              polisen där kan frihetsberöva personer i upp till tolv timmar
              för att garantera säkerheten vid stökiga sammankomster allt enligt
              en lagstiftning från 2009. Det är inte på något sätt inhumant.
              De omhändertagna har självfallet rätt till toalettbesök, mat,
              vatten, information och så vidare. Men det skulle vara mycket
              mer effektivt att ha en sådan lagstiftning på plats.
            </seg>
            <seg n="b7ec3a78">
              När det gäller tull- och gränskontroller vill vi se till att
              Sverige kan få upprätta gränskontroller när så behövs alldeles
              oavsett vad EU-kommissionen eller EU:s regler säger. Som jag var
              inne på i en debatt i går har regeringen till och med själv erkänt
              att de kriminella nätverken breder ut sig och att smugglingen
              av människor, vapen och narkotika har ökat. Brottsligheten har
              blivit mer internationell till följd av EU och Schengen. Vi vill
              se till att vi inte blir begränsade av de här EU-reglerna.
            </seg>
            <seg n="10a88163">
              Vi har också en motion om polisiära kostnader vid idrottsevenemang.
              Idrottsklubbar vars syfte är att gå med vinst kan tvingas betala
              för polisinsatsen vid en fotbollsmatch eller någonting annat.
              Vi menar att det principiellt sett är problematiskt att man börjar
              ta betalt av aktiebolag när polisen gör sitt jobb. Det är mycket
              tveksamt principiellt sett.
            </seg>
            <seg n="4d0a8eba">
              Man ska självfallet ställa krav på folk som arrangerar stora
              evenemang, fotbollsmatcher, konserter eller vad det än må vara
              att upprätthålla säkerheten genom att anställa säkerhetsvakter
              och ha säkerhetsanordningar. Man kan diskutera hur hårda de kraven
              ska vara. Kanske ska de ökas, kanske inte. Men att ta betalt när
              polisen, som är ett av det mest grundläggande fundamenten i vårt
              samhälle, ska göra sitt jobb menar vi principiellt sett är felaktigt.
              Vi menar att den nuvarande lagstiftningen bör ses över så att
              arrangörer av idrottsevenemang i framtiden befrias från betalningsansvar
              vid polisinsatser.
            </seg>
            <seg n="bcf07bf2">
              Det var de frågor jag skulle föredra. Jag yrkar alltså bifall
              till de reservationerna. Sedan kommer min kollega Mikael Jansson
              att föredra den om gendarmeri.
            </seg>
          </u>
          <note type="speaker" n="bfcc5748">
            Anf. 157 LENA OLSSON (V):
          </note>
          <u who="lena_olsson_4ab225_w" xml:id="i-7ff202c30e883074-0" n="69d0becd">
            <seg n="4f1c7c55">
              Fru talman! Godkväll, allihop! Vi är sist igen med den här debatten.
              Den handlar om ett motionsbetänkande om polisfrågor. Jag står
              givetvis bakom alla våra reservationer, men för att vinna tid
              yrkar jag bifall bara till reservation nr 10.
            </seg>
            <seg n="ccb6afd1">
              Motionsbetänkandet handlar om polisen och deras arbete. Jag kommer
              även att gå lite utanför det, vilket även andra har gjort här
              förut. Jag håller helt och hållet med om det Elin från Socialdemokraterna
              sade i sitt anförande. Polisen är en myndighet som har våldsmonopol.
              Det är en väldigt stor och ekonomiskt dryg myndighet, och den
              är mycket viktig för oss. I stort sett sköter polisen sitt jobb
              bra. Jag vill ge en eloge till de flesta poliser där ute, men
              den här organisationen är inte speciellt effektiv.
            </seg>
            <seg n="be78af04">
              Ända sedan jag kom till justitieutskottet har jag undrat varför
              man inte tittar på om polisen utnyttjar sina resurser effektivt.
              Det finns en polisorganisationskommitté som kommer med en utredning
              den 31 mars. Den handlar om att slå ihop 21 spretiga myndigheter
              till förhoppningsvis en effektiv myndighet.
            </seg>
            <seg n="d2de0456">
              Arbetslinjen har ju inte gått så bra. En annan paradgren är faktiskt
              rättsväsendet. Trots att man har tryckt in mer resurser till polisen
              det har blivit över 20 000 poliser utreds inte fler brott. Vi
              i oppositionen har talat om en sammanslagning av alla 21 myndigheterna
              ganska länge. Vi får väl säga: Bättre sent än aldrig.
            </seg>
            <seg n="d91b293a">
              Det har varit en stor mediebevakning av polisen och deras arbete.
              Det har framkommit många negativa saker. Det finns också positiva
              saker, men det negativa överväger. Poliser långt ute på fältet
              vågar till exempel inte berätta och kritisera sina egna ledningar
              eftersom de då får ett icke önskvärt jobb eller blir förflyttade.
              Då håller de ju tyst. Så får det absolut inte vara.
            </seg>
            <seg n="9f0b9a95">
              Jag tror att det blir en myndighet, men det är väldigt konstigt
              att polisutbildningen inte kommer samtidigt. Om den kommer senare
              säger jag: Grattis Alliansen! Den utredningen ska pågå i fyra
              år, och det har inte kommit något förslag. Jag håller med Elin.
              När vi frågar när den kommer får vi inga konkreta svar. Det är
              viktigt. En ny polisutbildning borde ha kommit samtidigt som det
              nu eventuellt blir en myndighet. Jag tror att arbetet kommer att
              stanna upp. När en ny polisutbildning kommer ska man förändra
              igen. Jag tycker att det är väldigt angeläget att polisen själva
              får möjlighet att forska fram de arbetsmetoder som är bäst för
              myndigheten.
            </seg>
            <seg n="79bce0f3">
              Nu vill vi tillsammans, S, V och MP, se en fungerande polis som
              ska finnas i hela landet. Precis som Elin säger fattas det poliser.
              Man är väldigt otrygg på landsbygden därför att man inte ser några
              poliser. Man får vänta väldigt länge och så vidare. Det måste
              bli en tillgänglig polis även för dem som bor på landsbygden.
              Vi menar att det är ganska enkelt. Det finns en utredning som
              regeringen själv har tillsatt. Den heter Se medborgarna . Där
              föreslog Lars Högdahl att man ska slå ihop statliga myndigheter
              med kommunala inrättningar, föreningar och det privata näringslivet
              i ett gemensamt servicekontor så att man kan hjälpa varandra.
              Den utredningen var klar 2009. Där har det inte heller kommit
              några förslag. Detta skulle vara en stor förbättring för servicen
              på landsbygden och de små orterna. De känner sig övergivna av
              staten. De bor snart i sina bilar eftersom de ska åka till en
              större ort för att få sin statliga service. Jag vill ha svar på
              om det finns någon tanke hos majoriteten. Har ni tittat på den
              här utredningen och sett vad den har föreslagit? Och om ni har
              tittat på den, finns det någonting som är intressant? Om man gör
              på det viset skulle det bli en bättre service från flera statliga
              myndigheter.
            </seg>
            <seg n="7ce4c28d">
              Jag vill också ta upp vår gemensamma reservation om Frontex.
              Den var vi inne på i går kväll. Vi vill ha en utvärdering. Vänsterpartiet
              har också en reservation som jag inte lyfter upp till omröstning
              nu, men vi har den. Den handlar om att avveckla Frontex. Den har
              med vår kritik gentemot EU och vårt EU-motstånd att göra.
            </seg>
            <seg n="c2672757">
              Men nu har vi det ju, och då tycker vi att man bör utvärdera
              dess verksamhet. År 2005 var det 43 anställda i Frontex. År 2010
              var de ca 300. År 2005 hade man en budget på 60 miljoner. Till
              2010 har den svällt till 900 miljoner. Jag gissar, och det är
              ingen svår gissning, att man kanske är uppe på en summa omkring
              1 miljard nu. Man har över 20 flygplan, 30 helikoptrar och 100
              övriga fordon. Man kan fråga sig var stöd och hjälp när det gäller
              sjukvård, asylrätt och så vidare finns inom Frontex i dag. Det
              finns inte.
            </seg>
            <seg n="7cd5e7f9">
              Det finns också många anmärkningar på att Frontex är ute och
              stoppar människor från att söka asyl. Man åker i skrangliga båtar
              och så vidare. Kan man ta hand om de här människorna som hamnar
              i vattnet? En utvärdering av det här är högst angeläget.
            </seg>
            <seg n="85071dcf">
              Jag har några frågor om polisutbildningen. När kommer den, och
              borde den inte ha kommit samtidigt som den här översynen?
            </seg>
            <seg n="ee2b1630">
              När det gäller Frontexverksamheten ställer jag samma frågor som
              Elin gjort förut, och vi får höra i replikskiften och kommande
              anföranden om vi får några svar av er. Det gäller också frågan
              om Eritreas indrivning av skatter som vi tycker är väldigt viktig.
              Det handlar faktiskt om att vi ska utreda den här frågan. Så svårt
              borde det inte vara.
            </seg>
            <seg n="42071386">
              Jag menar också att det är inte bara Justitiedepartementet som
              ska vara inblandat i det här, utan det här är en regeringsfråga
              som skvätter över till flera departement, till exempel UD. För
              det kan väl inte vara så att man från UD:s sida duckar för att
              man har bedrivit tyst diplomati när det gäller de journalister
              som far illa där nere?
            </seg>
          </u>
          <note type="speaker" n="2edc12ec">
            Anf. 158 ROGER HADDAD (FP):
          </note>
          <u who="roger_haddad_77cca1_w" xml:id="i-8b79831f18d26a56-0" n="94a72f39">
            <seg n="47965082">
              Fru talman! Låt oss först konstatera att alliansregeringen de
              senaste åren prioriterat svensk polis. Drygt 30 000 personer är
              anställda inom polismyndigheten varav 20 400 är poliser, och jag
              tror att de kan ha blivit ännu fler. Det är en fantastisk utveckling!
              Detta innebär också initialt att fler brott kommer att anmälas,
              men på sikt är vårt mål från alliansregeringen att färre brott
              ska begås genom polisens insatser och förebyggande arbete.
            </seg>
            <seg n="71dbe5d8">
              Svensk polis måste bli effektivare och leva upp till de höga
              förväntningar som våra medborgare har på polisen. Här kan nämnas
              det allt högre förtroendet för polisen, vilket är mycket positivt.
            </seg>
            <seg n="86ecd803">
              Polisens framtida organisation börjar klarna. Vår förhoppning
              är att det blir en tydlig och stark organisation med en myndighet
              som bättre kan prioritera sina resurser, inte minst när det kommer
              till specifika nationella enheter som behöver resursmobilisering.
              Rikskriminalpolisens arbete mot grov kriminalitet och det operativa
              rådet är exempel på det.
            </seg>
            <seg n="47e58204">
              De tragiska händelserna i Malmö visar på behovet av att snabbt
              kunna sätta in förstärkning med specialister men också vikten
              av att vi behöver ta krafttag mot de grovt kriminella tillsammans
              med andra myndigheter, precis som Rikskriminalpolisen har jobbat
              och i dag jobbar med Skatteverket, tullen, Kronofogdemyndigheten
              och Försäkringskassan för att komma åt de kriminellas pengar.
            </seg>
            <seg n="b285bf05">
              Fru talman! Det finns fortfarande stora utmaningar. Många orter
              har ingen polisiär närvaro. Andra polisdistrikt har resurser men
              inga sökande poliser till just deras orter. Kompetensförsörjningen
              inom svensk polis förblir en kommande stor fråga, och från Folkpartiets
              sida vill vi betona vikten av olika specialiseringar inom svensk
              polis men också vikten av att polisen även i den kommande organisationen
              kan genomföra lokala rekryteringar. Det är viktigt att man får
              rätt medarbetare på rätt plats, och helst ska det också vara långsiktigt.
            </seg>
            <seg n="e383084a">
              Vi vet också att lokala poliskontor med närpoliser kan göra skillnad.
              Det visar inte minst polisens siffror från Helsingforss län. Ett
              antal motioner handlar om att man vill gå in och detaljstyra hur
              resursfördelningen inom polisen ska ske, och utskottet landar
              på det enda rimliga, nämligen att Rikspolisstyrelsen bäst kan
              göra sådana bedömningar.
            </seg>
            <seg n="50c83cfc">
              Polisutbildningen har nämnts tidigare och diskuteras just nu.
              Den behöver reformeras, men jag tror inte att vi ska gå åt det
              håll som Socialdemokraterna vill, utan jag tror att den ska anpassas
              till det verkliga behov som finns i dag. Det vore enligt mig olyckligt
              att ensidigt driva en ytterligare akademisering av polisutbildningen.
            </seg>
            <seg n="a1618ba6">
              Fru talman! Polisen måste bli mer effektiv, och på ett antal
              viktiga punkter har inte myndigheterna uppnått våra uppställda
              mål. Antalet personuppklarade brott har minskat. Vi ser till exempel
              en liten ökning av våldsbrott, men även andelen redovisade ärenden
              till åklagare har minskat. Polisen konstaterar själv att arbetsproduktiviteten
              har minskat för flera brottskategorier.
            </seg>
            <seg n="f193a3bc">
              Vi kan dock notera ett par positiva händelser. Handläggningstiden
              har minskat men också tiden för uppklarande av brott mot person.
              Ska polisen bli effektiv krävs samtidigt att domstols- och åklagarväsendet
              fungerar. Här har alliansregeringen gjort breda satsningar. Ett
              exempel är Åklagarmyndighetens koncentration av hanteringen av
              mängdbrott. Ett annat är myndighetens prioritering av alliansregeringens
              uppdrag att fokusera på ungdomar.
            </seg>
            <seg n="b58e5bd1">
              Det är också viktigt att straffskalan används så att de som begår
              brott ser en konsekvens av sina handlingar. Man möter ibland ute
              på polisstationerna en frustration över att enskilda brottslingar
              gång på gång återkommer i registret då deras tidigare småbrott
              avskrivits.
            </seg>
            <seg n="cc55adf4">
              Jag vet också att polisen gör en viktig insats när det gäller
              det brottsförebyggande arbetet, inte minst med fokus på ungdomar
              men också när det gäller våld i offentlig miljö. Låt mig här betona
              vikten av samverkan med landets kommuner men också av att enskilda
              medborgare ställer upp och bidrar med information till polisen.
            </seg>
            <seg n="b71abdeb">
              Fru talman! Polisens metoder är viktiga och kan påverka myndighetens
              effektivitet. Men här är det alltid överväganden som behöver göras,
              särskilt utifrån ett integritetsperspektiv.
            </seg>
            <seg n="f8795d75">
              Det finns förslag som vill ge långtgående mandat till polisen,
              men motionerna avstyrks då utskottet inte vill föregå beredningen
              av förslagen som nu ligger på justitieministerns bord.
            </seg>
            <seg n="5626526b">
              En viktig fråga är polisens befogenheter. Vi är öppna för att
              diskutera och överväga fler instrument till polisens verktygslåda.
              Parallellt sker också just nu en diskussion om polisens arbetsuppgifter.
              Det är rimligt med effektiviseringskrav och krav på att polisen
              ska prioritera sina resurser på att förebygga och förhindra brott
              men också på att få fast dem som begår brott. Samtidigt kräver
              detta att vi avbyråkratiserar delar av polisens uppgifter.
            </seg>
            <seg n="6b40ebfc">
              Polisen har nyligen genom ett nytt regelverk tillförts nytt mandat
              i förundersökningsarbetet när det gäller ungdomsbrott, och det
              finns ytterligare en utredning som tittar på en eventuell utvidgning
              av detta uppdrag.
            </seg>
            <seg n="9a67d1d6">
              Utskottet säger i sitt betänkande i dag nej till att ge svensk
              polis ytterligare befogenheter när det gäller exempelvis brottsprovokation.
              I Folkpartiet diskuterar vi förstås även detta, men det är bra
              med en rejäl diskussion för och emot innan vi hastar fram nya
              befogenheter av den här karaktären.
            </seg>
            <seg n="b2fcb767">
              Däremot har vi för att förstärka Säkerhetspolisens verktygslåda
              tillsammans med allianspartierna föreslagit att man ska få beställa
              signalspaning via Försvarets radioanstalt. Om Rikskriminalpolisen
              också ska ha tillgång vill vi först lyssna in de olika argumenten
              från den remissrunda som just avslutats.
            </seg>
            <seg n="73b4fa64">
              Fru talman! Gränskontroller lyfts fram i betänkandet, och under
              hösten hade vi i utskottet en bred diskussion kring Sveriges ansvar
              kontra EU-kommissionens mandat. Parallellt diskuterades EU-myndigheten
              Frontex. Helt klart har byrån nu fått ett antal tydliga och viktiga
              uppdrag. Exempelvis ska Frontex ta fram en strategi för grundläggande
              fri- och rättigheter och ta fram en uppförandekod för att garantera
              rättsprincipen om dessa rättigheter med särskilt fokus på ensamkommande
              barn och utsatta personer.
            </seg>
            <seg n="194434e6">
              Det är obegripligt för mig att Vänsterpartiet driver linjen att
              verksamheten ska avvecklas i stället för att välkomna parlamentets
              tuffare styrning av Frontex.
            </seg>
            <seg n="3e236f05">
              När det gäller Eritreas regering och så kallade indrivning av
              skatter i Sverige kommer min kollega Fredrik Malm att återkomma
              i detta ärende. Jag vill dock redan här säga vi vet att ett antal
              ärenden har polisanmälts att även om utskottet i dag inte tar
              ett steg framåt i det här ärendet är det viktigt att Sveriges
              riksdag och regering bevakar det och agerar om det visar sig att
              eritreanska myndigheter aktivt och systematiskt genom hot och
              utpressning driver in skatter av exileritreaner. Det är ingenting
              som vi kan acceptera.
            </seg>
          </u>
          <note type="speaker" n="4bf8a090">
            Anf. 159 LENA OLSSON (V) replik:
          </note>
          <u who="lena_olsson_4ab225_w" xml:id="i-7ff202c30e883074-1" n="69d0becd">
            <seg n="91e89a03">
              Fru talman! Roger Haddad talade om polisutbildning, och jag trodde
              inte att jag hörde rätt. Jag fick dock intygat av mina bänkkamrater
              att han är emot en akademisering av polisutbildningen. Det sades
              ganska klart och tydligt. Jag undrar om det är därför vi inte
              får något förslag från regeringen. Är det någonting som Folkpartiet
              tycker eller tycker hela Alliansen det? Det var väldigt överraskande,
              måste jag säga, eftersom jag inte hört det tidigare.
            </seg>
            <seg n="4ed286f6">
              Menar Roger Haddad eller hela Alliansen att det inte kommer att
              bli någon högskolebaserad polisutbildning? Jag vill påminna om
              att remissinstanserna var mycket positiva till utredningen. Rikspolischefen
              tycker att man ska ha en sådan, och även Polisförbundet har tryckt
              på hårt för att få det. Det skulle gynna polisen om de genom forskning
              fick fram de bästa metoderna för att få en bättre brottsuppklaring.
              En förklaring, Roger Haddad, behöver vi nog få.
            </seg>
          </u>
          <note type="speaker" n="56768ca8">
            Anf. 160 ROGER HADDAD (FP) replik:
          </note>
          <u who="roger_haddad_77cca1_w" xml:id="i-8b79831f18d26a56-1" n="94a72f39">
            <seg n="481ff3cc">
              Fru talman! I denna debatt representerar jag Folkpartiets åsikter.
              Alliansen diskuterar detta och det pågår diskussioner i Regeringskansliet.
              Det är därför det inte finns något förslag. Annars skulle det
              ha kommit.
            </seg>
            <seg n="de1197d9">
              Lena Olsson pekar själv på dålig polisiär närvaro och så vidare,
              och jag nämnde i mitt anförande svårigheten för vissa polisdistrikt
              och orter att över huvud taget få sökande. Vi som sitter i styrelsen
              för Rikspolisstyrelsen får ta del av personalpolitiska föredragningar.
              Där finns starka synpunkter, och utöver den specialistkompetens
              och den utredningskompetens som finns efterfrågar man mer handledning
              och mer handfast erfarenhet.
            </seg>
            <seg n="1889fba2">
              Folkpartiet tycker att vi borde överväga två olika inriktningar.
              Den utbildning vi har i dag tycker vi inte ska akademiseras ytterligare.
              Eftersom jag också är utbildningspolitiker skulle jag gärna även
              titta på yrkeshögskolemyndigheten och den typen av spår för att
              se hur vi kan få in fler kategorier i polisyrket och därmed underlätta
              för kommuner som Kungsör, Arboga och Laxå att alls få poliser
              som vill vara ute på torget, tala med människor, gå till fritidsgårdarna.
              De behöver inte alltid ha expert-, specialist-, utredningskompetens.
              Alla håller ju inte på med exempelvis narkotika- och mordärenden.
            </seg>
          </u>
          <note type="speaker" n="1fd7a865">
            Anf. 161 LENA OLSSON (V) replik:
          </note>
          <u who="lena_olsson_4ab225_w" xml:id="i-7ff202c30e883074-2" n="69d0becd">
            <seg n="f8d3a48c">
              Fru talman! Jag vet inte om jag blev så mycket klokare av det
              som sades. Jag har talat med många poliser i mitt hemlän och haft
              telefonkontakt med andra. Polisförbundet är en tung remissinstans,
              och jag tycker att poliser bör kunna studera tillsammans med andra.
              Man har utbyte av varandra. När jag var på studiebesök vid Polishögskolan
              i Umeå visade det sig att de har stor nytta av att träffa andra
              studenter.
            </seg>
            <seg n="cd571a65">
              Vad gäller akademisering vill jag säga att om det ligger på högskolorna
              är det naturligtvis mycket lättare att rekrytera också från de
              mindre orterna i landet. Om jag förstår det hela rätt finns det
              ytterligare en spricka i Alliansen vad gäller polisutbildningen.
            </seg>
          </u>
          <note type="speaker" n="c80b9668">
            Anf. 162 ROGER HADDAD (FP) replik:
          </note>
          <u who="roger_haddad_77cca1_w" xml:id="i-8b79831f18d26a56-2" n="94a72f39">
            <seg n="12169222">
              Fru talman! Oavsett om man går på gymnasiet, yrkeshögskolan,
              vuxenutbildningen eller högskolan studerar man med andra. Det
              är sällan man sitter ensam på sin kammare. I så fall har Lena
              Olsson inte hängt med i utbildningspolitiken.
            </seg>
            <seg n="f5ee8acc">
              Lena Olsson och Vänsterpartiet har sina kontakter, besöker sina
              polisdistrikt. Folkpartiet och de andra partierna gör sina besök
              och hör argument för och emot. Det finns problem med den nuvarande
              utbildningen. Den är inte hundraprocentig. Ni har själva, Lena
              Olsson, sagt att den ska reformeras. Lika ofta som ni hör att
              den ska akademiseras ytterligare får vi höra att vi behöver mer
              yrkesinriktad kompetens i polisutbildningen.
            </seg>
            <seg n="dc682c4e">
              Antagningstrycket till polisutbildningen är jättehögt. Det är
              en av våra populäraste utbildningar. Men det löser inte problemet
              för Laxå, Kungsör, Köping och Arboga. För de polischeferna spelar
              det ingen roll om man studerat tre år eller fem år. De vill ha
              stabila, sjysta tjejer och killar som är beredda att jobba på
              torget på dessa orter. Deras stora problem är att de har pengar
              men inga poliser, och det problemet löser vi inte med Vänsterpartiets
              förslag.
            </seg>
          </u>
          <note type="speaker" n="dd090042">
            Anf. 163 ELIN LUNDGREN (S) replik:
          </note>
          <u who="elin_lundgren_4b2d20_w" xml:id="i-6647408f76f5391a-1" n="e890baf7">
            <seg n="8a3f6938">
              Fru talman! Det var onekligen mycket klargörande. Jag hade för
              avsikt att invänta Moderaternas anförande för att fråga dem hur
              Alliansen tänker förhålla sig till polisutbildningen utifrån det
              jag sade. Jag har också gjort lite research i dag och kollat att
              Centerpartiet varit tydliga med att de vill ha en högskoleutbildning,
              något de sade senast på Folk och Försvar. Jag hade tänkt fråga
              Moderaterna om det är de som blockerar att polisutbildningen ska
              bli en högskoleutbildning. Nu förstår jag att så inte alls är
              fallet, utan det är Folkpartiet som inte vill det.
            </seg>
            <seg n="be4b25c9">
              Jag lyssnade lite grann på vad du sade, Roger Haddad. Låt mig
              säga att det inte handlar om att utbilda ett antal experter. Det
              handlar om att höja nivån på hela polisutbildningen, något som
              vi anser verkligen behövs utifrån de effektivitetsproblem som
              polisen har. Det är spännande att höra att Folkpartiet gör helt
              andra bedömningar än polisen själv, andra än Polisförbundet och
              utredaren som tittat på detta.
            </seg>
            <seg n="90c195c3">
              Nu var du lite diffus, Roger Haddad, när du berättade vilka du
              talat med som inte vill ha en högskoleutbildning. Du får därför
              gärna berätta vilka det är som inte vill ha det.
            </seg>
          </u>
          <note type="speaker" n="adc32b45">
            Anf. 164 ROGER HADDAD (FP) replik:
          </note>
          <u who="roger_haddad_77cca1_w" xml:id="i-8b79831f18d26a56-3" n="94a72f39">
            <seg n="48c7371b">
              Fru talman! Ni har själva, Elin Lundgren, sagt att polisutbildningen
              behöver reformeras. Det tycker vi också. Även jag har tagit del
              av remisserna och vet vad Polisförbundet tycker, men jag behöver
              inte alltid ansluta mig till exakt vad Polisförbundet tycker.
              Uppenbarligen gör Socialdemokraterna det.
            </seg>
            <seg n="473ca779">
              Vi har inte diskuterat färdigt i Folkpartiet, men när vi besöker
              polisstationer är det inte fler år på högskolan och ännu mer specialistkompetens
              och expertkompetens de efterfrågar. Västerås rekryterar poliser,
              och de vill till Helsingfors. Köping rekryterar poliser, och de
              vill till Västerås. Kvar står ett antal kommuner utan poliser,
              och ni har inte ett enda förslag på hur Laxå, Kungsör och Arboga
              ska få det.
            </seg>
            <seg n="a0d41fe1">
              Det spelar ingen roll hur långa utbildningarna är, det spelar
              ingen roll hur mycket pengar ni pumpar in i polisens budget, för
              ingen vill vara där ute. Och det absolut viktigaste är väl ändå
              att våra invånare i Västmanland, i min valkrets, får en lokal,
              permanent polis på plats.
            </seg>
          </u>
          <note type="speaker" n="f9a3512d">
            Anf. 165 ELIN LUNDGREN (S) replik:
          </note>
          <u who="elin_lundgren_4b2d20_w" xml:id="i-6647408f76f5391a-2" n="e890baf7">
            <seg n="4751c800">
              Fru talman! Till skillnad från Roger Haddad tycker jag att det
              spelar roll vilken typ av poliser vi har. Har vi dåliga poliser
              i Laxå gör det ju inte särskilt stor skillnad. Roger Haddad får
              det att låta som om det är stor skillnad mellan en högskoleutbildning
              och den utbildning som finns i dag, till exempel i tid. De förslag
              jag sett på hur en högskoleutbildning för poliser skulle kunna
              se ut handlar om tre år. Det skulle i så fall vara en termin längre
              än den polisutbildning som finns i dag men vara upplagd på ett
              helt annat sätt.
            </seg>
            <seg n="d46b2d0b">
              Finessen med att finnas i högskolemiljö är att ha möjligheter
              att forska. Det är där bristerna finns inom polisen. Man ska kunna
              veta att det man jobbar med faktiskt är effektivt och gör skillnad.
              Det är den typen av poliser vi vill ha i Laxå och på de andra
              ställena som Roger Haddad nämnde. Om det inte kommer den typen
              av framåtsyftande utbildning som vill effektivisera polisen, som
              vill att vi ska ha de absolut bästa poliserna ute, då blir det
              inte särskilt mycket över huvud taget.
            </seg>
            <seg n="3fbc8bc4">
              Du har fortfarande inte berättat vilka inflytelserika och relevanta
              personer förutom i det egna partiet, Folkpartiet som kan mycket
              om detta och som skulle ha väldigt hårda argument mot att göra
              polisen till en högskoleutbildning. Roger Haddad nämner inte vem
              det är som har någonting emot detta. Han får det också att låta
              som att det bara är Polisförbundet som tycker så här och att vi
              skulle gå i deras ledband. Så är det självklart inte, och det
              tror jag att Roger Haddad är mycket väl medveten om. Kan nu Roger
              bara berätta vilka inom polisvärlden som har så himla mycket emot
              att polisen skulle få en högskoleutbildning?
            </seg>
          </u>
          <note type="speaker" n="5249220a">
            Anf. 166 ROGER HADDAD (FP) replik:
          </note>
          <u who="roger_haddad_77cca1_w" xml:id="i-8b79831f18d26a56-4" n="94a72f39">
            <seg n="8c4f9844">
              Fru talman! Det här bekräftar bara den bild som Socialdemokraterna
              generellt har haft av utbildningssystemet. Man har akademiserat
              yrkesutbildningen på gymnasiet. Uppenbarligen nedvärderar man
              tyvärr indirekt till exempel yrkeshögskolan, som är en av våra
              mest seriösa och acceptabla insatser. 86 procent av dem som gått
              yrkeshögskolan det är allt mellan sex månader och två år; undantagsvis
              finns även fyraåriga utbildningar får jobb eller startar eget
              företag inom sex månader efter avslutade studier. Det finns väldigt
              kvalificerade yrkesutbildningar även i yrkeshögskolans regi.
            </seg>
            <seg n="7170965f">
              Jag förstår inte varför man inte skulle kunna ha ett yrkeshögskolespår
              för poliser som aktivt vill jobba ute i tjänst på fritidsgårdar,
              skolor och så vidare, samtidigt som till exempel narkotikapolisen
              i Västerås behöver avancerade utredare och specialister. Då kan
              de väl gå den här två och ett halvt-åriga utbildningen, eller
              så har de kanske läst beteendevetenskap eller någon annan akademisk
              utbildning som förstärker den kompetensen.
            </seg>
            <seg n="7a6a37aa">
              Ni verkar ha tappat markkontakten helt och hållet. Ni går på
              lite remisser och Polisförbundets uttalanden, men uppenbarligen
              besöker ni inte så ofta polisstationer på mindre orter och pratar
              med polischefer om deras vardagliga utmaningar när de inte kan
              rekrytera. I storstäderna är det inga problem, men på de mindre
              orterna har socialdemokraten Elin Lundgren inte ett enda svar,
              och det beklagar jag.
            </seg>
          </u>
          <note type="speaker" n="3e2a2e82">
            Anf. 167 KRISTER HAMMARBERGH (M):
          </note>
          <u who="krister_hammarbergh_02b442_w" xml:id="i-1b83dee8209ef81f-0" n="8b94d84e">
            <seg n="e821f355">
              Fru talman! Det blir i den här debatten uppenbart att den verklighet
              man står på för att fatta beslut ibland kan vara lite olika. Ibland
              tror jag dessutom att det kan vara så att retoriken tar över verkligheten
              och det blir svårt att känna igen sig.
            </seg>
            <seg n="72f8836e">
              Jag blev lite orolig över den bild Elin Lundgren försökte sätta
              när hon hade sitt inledningsanförande. Hon säger att hon vill
              ha en väl utbildad polis. Det vill vi alla, men jag vill nog hävda
              att vi har en väl utbildad polis i dag. Jag vill inte att vi ska
              sätta bilden av att den poliskår vi har i dag inte är välutbildad.
              Den är duktig.
            </seg>
            <seg n="9711e184">
              Hon säger att vi ska ha en modern polis. Jag vill hävda att vår
              polis är modern. Jag vill inte sätta bilden att vår polis skulle
              vara omodern. Utbildningen ska vara attraktiv, säger hon. Den
              är väldigt attraktiv i dag. Som sagt är det få utbildningar som
              har så högt söktryck.
            </seg>
            <seg n="04b10966">
              Men sedan räddade hon tillställningen på slutet och kunde konstatera
              att både män och kvinnor som arbetar som poliser gör ett duktigt
              jobb varenda dag. Det var väl skönt att den verklighetsbilden
              också kom, för det är min verklighetsbild. Vi har en svensk polis
              som gör ett gediget och gott arbete i sin helhet.
            </seg>
            <seg n="b3c45649">
              Sedan finns det alltid problem. Dem ska vi fokusera på och lösa.
              Men att ge en generell bild av att vi har en omodern, icke-attraktiv
              och dåligt utbildad polis ställer jag inte upp på. Det är felaktigt.
              Tyvärr kom också nu i replikskiftet bilden av att vi inte ska
              ha en dålig polis jag hoppas att det inte är bilden och att polisen
              ska göra skillnad. Jag vill nog hävda att polisen gör skillnad
              i dag. Jag tror att det är viktigt vilken bild vi försöker sätta
              av hur verkligheten fungerar och hur verkligheten ser ut.
            </seg>
            <seg n="96e31ae0">
              Detta innebär inte att vi inte ska kunna se över polisutbildningen.
              Precis som justitieministern tidigare meddelat kommer ett besked
              under 2012. Det innebär inte, trots att vi har en välutbildad
              polis i dag, att vi inte skulle kunna se över vissa delar och
              göra förändringar i polisutbildningen för att hänga med.
            </seg>
            <seg n="89c5696d">
              Världsbilden kan som sagt skilja sig åt. Det har förts en diskussion
              om resurstillskott. Det verifieras av Socialdemokraternas och
              Vänsterpartiets anföranden under den här debatten att det har
              skett stora resurstillskott från att tidigare ha varit minskningar.
              Tidigare hade polisen ungefär lika många anställda varje år. Nu
              bekräftar även oppositionen att antalet poliser ökat. Nu handlar
              det snarare om att vissa delar av polisväsendet har fått större
              resurstillskott än andra delar.
            </seg>
            <seg n="771d808c">
              Det är bara en bekräftelse på den stora satsning som har gjorts
              de senaste åren. Den har varit viktig och riktig, därför att den
              har inneburit att vi i dag har fler välutbildade poliser och fler
              civilanställda än tidigare, oavsett vad som har sagts tidigare
              i debatten. Även detta handlar om världsbilden. Vi har fler anställda
              än någonsin, och de gör ett viktigt jobb.
            </seg>
            <seg n="5ee4bf93">
              Sedan finns det problemställningar. Dem är vi satta att lösa,
              och vi ska ta tag i dem. Man har lyft fram till exempel den grova
              organiserade brottsligheten, som vi i ett naivt, kan man tycka,
              skede i Sverige, i början av och i mitten av 90-talet, lät komma
              in alldeles för långt. Den här regeringen har inlett en satsning.
              Det har varit viktigt. Det fanns tidigare ett operativt råd som
              var ganska tandlöst. Det hände inte särskilt mycket.
            </seg>
            <seg n="b5e014c2">
              Det har varit viktigt att vi fått den samlade satsningen mot
              grov organiserad brottslighet, där inte bara polisen utan även
              andra myndigheter jobbar smartare och där inte minst också den
              kommunala sektorn är med. Vi har i dag samverkansavtal över hela
              landet. Det är viktigt. Vi kommer inte att klara av den här kampen
              annars. Det är en ny utmaning. Det är inte minst därför också
              EU-samarbetet är viktigt. I går diskuterade vi gränsövervakningssystem.
              Det är också en del i kampen mot grov organiserad brottslighet
              och trafficking.
            </seg>
            <seg n="fdb981a4">
              Vi kommer att få fortsätta att arbeta med detta rent politiskt,
              för brottsligheten kommer inte att ge upp. Men det görs saker,
              och det går år rätt håll. Vi ska fortsätta att lösa problem.
            </seg>
            <seg n="573a1a9f">
              Det finns ett bekymmer. Delar av polisen nyttjar inte fullt ut
              de resurstillskott som har kommit på bästa möjliga sätt. Detta
              har lyfts fram också av Vänsterpartiet, och det är en viktig problemställning.
              Vi ser i dag i Sverige att det skiljer sig oförklarligt mycket
              mellan olika polismyndigheter ute i landet hur väl man lyckas.
              Vissa lyckas alltid bra år efter år. Andra gör det inte.
            </seg>
            <seg n="7f5682a6">
              Detta är inte acceptabelt. Oavsett var i landet man är bosatt
              ska man ha en tillgänglig och synlig men också effektiv polis
              som klarar av att lösa brott och arbeta brottsförebyggande. Därför
              har det varit viktigt att den här regeringen tillsatt en polisorganisationskommitté
              som de facto ordentligt har gått igenom vad hindren består i för
              att få en ökad effektivitet och sedan kunna föreslå lösningar.
            </seg>
            <seg n="d87b6dd2">
              En del av problemen med de skiftande resultaten är en bristande
              flexibilitet. Vi har inte en myndighet utan 21 myndigheter, det
              som nu är Rikskriminalen och Rikspolisstyrelsen, vilket gör att
              man blir inflexibel. Det finns många gånger risk att det måste
              vara ett konsensusförfarande, där den som vill minst vinner. Fungerande
              metoder tar alldeles för lång tid på sig för att kunna spridas
              till andra delar och få de goda resultaten.
            </seg>
            <seg n="49aacc89">
              Vi har ibland fått en nästan förvirrande chefstäthet och dessutom
              olika tillämpningar i det rent polisiära arbetet. Så ska det inte
              vara. Därför har Polisorganisationskommittén varit viktig. Den
              30 mars lämnas det här betänkandet över. Glädjande nog kommer
              en massiv majoritet av de svenska partierna att ställa upp på
              en väl fungerande lösning. Om vi politiska partier nu gör verkstad
              av detta är det den största sak som hänt svensk polis sedan 1965,
              då vi gick från en kommunal till en statlig polis. Det är den
              största förändringen.
            </seg>
            <seg n="97998e39">
              Det är väl ingen större hemlighet att det som kommer att föreslås
              är en svensk polis, och jag tror att det absolut är en förutsättning
              för att vi ska kunna få de önskade bättre resultaten. Men vi ska
              också ha klart för oss att en organisationsförändring inte löser
              alla problem. Det är en förutsättning.
            </seg>
            <seg n="44c2a6c1">
              Det är också viktigt att vi får i gång en diskussion om arbetsmetodik
              internt i polisen. Inte minst av den anledningen och till det
              som kommer att komma efter Polisorganisationskommitténs betänkande
              arrangerade vi moderater ett seminarium i riksdagen precis efter
              årsskiftet. Det var för att lyfta upp polismetoder och visa fram
              en del. Det finns också många andra metoder, men detta gäller
              arbetsmetoden lean production inom polisväsendet.
            </seg>
            <seg n="17f9dc93">
              Syftet med detta är att få i gång processerna inom polisen. Det
              handlar om att nu inte bara fokusera på en förändrad organisation
              utan också börja fokusera på hur man ska föra över kunskaper,
              jobba enklare och snabbare och ta till vara de resurser som finns.
              Vi har alla partier ett ansvar att försöka föra den diskussionen
              och försöka stötta och hjälpa till på de ställen där det behövs.
            </seg>
            <seg n="079d87f1">
              I grund och botten har vi en väl fungerande polis. Det finns
              saker som kan bli bättre. Polisen granskas nu starkt av medierna.
              Det är riktigt. Medierna ska göra det. Det ger en bild och lyfter
              fram problemställningarna. Vi ska följa dem. Men i det stora hela
              har vi en duktig och väl fungerande polis. Det är min bild.
            </seg>
            <seg n="53ebafab">
              Det har lyfts upp viktiga saker och många detaljer. Betänkandet
              innehåller många olika saker. Jag kan absolut hålla med om det
              Miljöpartiet lyfte fram om barnsexturismen. Jag tycker att vi
              ska fortsätta det arbetet. Det är bra att vi nu har en permanent
              del inom Rikskriminalen som jobbar just med de frågorna. Det gäller
              inte bara barnsexturismen utan också arbetet mot pedofiler och
              barnpornografi.
            </seg>
            <seg n="73ca590f">
              Vi har kommit längre i det internationella samarbetet. Det är
              bra att vi har fått snurr inom Europeiska unionen efter det svenska
              ordförandeskapet när det gäller den typen av frågor. Tillsammans
              kan vi fortsätta att jobba vidare, följa utvecklingen och förhoppningsvis
              få bättre resultat. Det är en fruktansvärd del av brottsligheten
              liksom annan brottslighet.
            </seg>
            <seg n="94f796f5">
              Fru talman! Jag önskar att vi bifaller förslaget i betänkandet.
              Vi har en spännande tid framför oss när det gäller svensk polis
              och dess förändringar. Det gäller arbetsmetoder, en förändrad
              organisation och också hur vi ska se på det sätt poliser ska få
              sin utbildning.
            </seg>
          </u>
          <note type="speaker" n="31863db3">
            Anf. 168 ELIN LUNDGREN (S) replik:
          </note>
          <u who="elin_lundgren_4b2d20_w" xml:id="i-6647408f76f5391a-3" n="e890baf7">
            <seg n="d9b4f954">
              Fru talman! Det kommer förmodligen inte som en överraskning att
              jag har för avsikt att fråga Krister Hammarbergh och Moderaterna
              vad de anser om utformningen av polisutbildningen. Jag undrar
              helt enkelt om Moderaterna står på den sida där förutom vi också
              Polisförbundet, rikspolischefen och den utredning som kom för
              fyra år sedan står eller om de står på samma sida som Folkpartiet
              gör som inte anser att polisutbildningen behöver bli en högskoleutbildning.
              Det är min enkla fråga till Hammarbergh. Hur ser ni på polisutbildningen?
            </seg>
          </u>
          <note type="speaker" n="abc11053">
            Anf. 169 KRISTER HAMMARBERGH (M) replik:
          </note>
          <u who="krister_hammarbergh_02b442_w" xml:id="i-1b83dee8209ef81f-1" n="8b94d84e">
            <seg n="90dc4e96">
              Herr talman! Det är riktigt att vi ganska ofta har haft diskussioner
              med Polisförbundet. Vi har också haft diskussioner som jag nu
              inte tänker referera här. Man får lite grann problematisera effekter,
              vad som händer och hur man ska kunna utforma saker bäst. Det är
              viktigt att man har den typen av diskussioner. Jag vill hänvisa
              till justitieministern, som tillika är nymoderat, och till att
              besked kommer under 2012.
            </seg>
          </u>
          <note type="speaker" n="d12c99ef">
            Anf. 170 ELIN LUNDGREN (S) replik:
          </note>
          <u who="elin_lundgren_4b2d20_w" xml:id="i-6647408f76f5391a-4" n="e890baf7">
            <seg n="88df476a">
              Herr talman! Jag tror inte att det bara är jag och Socialdemokraterna
              som funderar. Det är ganska många människor som väntar på ett
              besked. Det verkar som att Moderaternas och Hammarberghs enda
              besked är att det försiggår diskussioner.
            </seg>
            <seg n="9caf3abb">
              Det betyder i så fall att de inte ens vill dela med sig av vilken
              inställning de har i diskussionerna. Moderaterna vill inte berätta
              om de vill ha den polisutbildning som finns nu. Moderaterna vill
              inte ta ställning för om det ska vara en utbildning som är högskolebaserad.
            </seg>
            <seg n="7fa0cb28">
              Moderaterna vill inte ta ställning för någonting alls för att
              diskussioner pågår. Är vänta det enda alternativet som ges till
              alla dem, Polisförbundet och rikspolischefen, som väntar? Har
              Moderaterna ingen egen ingång i diskussionerna som förs?
            </seg>
          </u>
          <note type="speaker" n="f4791cc9">
            Anf. 171 KRISTER HAMMARBERGH (M) replik:
          </note>
          <u who="krister_hammarbergh_02b442_w" xml:id="i-1b83dee8209ef81f-2" n="8b94d84e">
            <seg n="f8f6b652">
              Herr talman! Först vill jag påminna om det jag sade inledningsvis.
              Det är väldigt viktigt vilken världsbild vi har och vad vi förmedlar.
              Vi har en välutbildad svensk polis.
            </seg>
            <seg n="3c3d7a9c">
              Jag hoppas att Elin delar den uppfattningen. Vi har en modern
              svensk polis. Jag hoppas att hon delar den uppfattningen. Det
              är inte så att vi har en uselt utbildad polis i Sverige. Vi har
              en väl fungerande polis. Jag hoppas att hon också kan dela den
              uppfattningen.
            </seg>
            <seg n="87d6bf16">
              Det sades tidigare i debatten att det inte kommer att fungera
              med en omorganisation om man inte har förändrat polisutbildningen.
              Det var förvisso inte Elin Lundgren som sade det. Jag vet inte
              riktigt hur man har tänkt. Det är väl inte så att man ska göra
              sig av med de poliser som redan finns i dag bara för att vi omorganiserar
              polisen? De fungerar mycket väl.
            </seg>
            <seg n="2233c494">
              Elin Lundgren får ge sig till tåls lite grann eller alternativt
              byta sida och gå med i Moderaterna. Hon är välkommen in i diskussionerna.
            </seg>
          </u>
          <note type="speaker" n="55bc90f0">
            Anf. 172 LENA OLSSON (V) replik:
          </note>
          <u who="lena_olsson_4ab225_w" xml:id="i-7ff202c30e883074-3" n="69d0becd">
            <seg n="eea3b486">
              Herr talman! Vi har fått väldigt klara besked från Folkpartiet
              här i kväll angående polisutbildningen, Krister Hammarbergh. Nu
              blev det inte något direkt svar i det sista replikskiftet. Jag
              ställer frågan precis som Elin. Moderaterna har väl en åsikt och
              en ingång i den här frågan?
            </seg>
            <seg n="04c9bbe2">
              Centerpartiet har klart och tydligt uttryckt att man vill ha
              en akademisk polisutbildning. Det borde man ändå kunna tala om.
              Det har Folkpartiet gjort. De har talat om att de inte tycker
              det. Därför bör Elin Lundgren och jag, Lena Olsson, få ett svar.
            </seg>
            <seg n="76bf0b48">
              Jag ställde några frågor i mitt anförande. Utredningen SoU2009:92
              Se medborgaren handlar om hur man ska tillförsäkra statlig service
              på mindre orter där till exempel Försäkringskassan eller Skatteverket
              har försvunnit. Man ska även på mindre orter ha tillgång till
              service.
            </seg>
            <seg n="8534ee08">
              I den utredningen föreslår man att också polisen skulle kunna
              vara i sådana samverkanskontor tillsammans med det privata näringslivet
              och kommuner men också föreningar. Allt detta är för att upprätthålla
              en statlig service som Sveriges medborgare har rättighet till
              över hela landet.
            </seg>
            <seg n="18de2ea6">
              Vad vill Moderaterna? Du kan först svara på det. Vill ni ha en
              akademisk polisutbildning eller inte?
            </seg>
          </u>
          <note type="speaker" n="bb4b8d8f">
            Anf. 173 KRISTER HAMMARBERGH (M) replik:
          </note>
          <u who="krister_hammarbergh_02b442_w" xml:id="i-1b83dee8209ef81f-3" n="8b94d84e">
            <seg n="0f9cf35a">
              Herr talman! Jag bör lämpligen inte ställa någon motfråga eftersom
              jag tror att Lena Olsson inte har rätt att säga någonting mer.
              Jag borde ha gjort det förra gången.
            </seg>
            <seg n="d083514e">
              Jag har fortfarande svårt att förstå att i en förändrad organisation
              av polisen är det inte möjligt med en förändrad polisutbildning.
              Jag vill nog hävda att de 20 000 poliser vi i dag har anställda
              ska fortsätta att vara anställda.
            </seg>
            <seg n="7f876fd3">
              Det finns anledning att se över polisutbildningen. Nu vet inte
              jag hur den politiska processen går till i Vänsterpartiet. Men
              hos oss gör vi överväganden och tittar och vänder på saken.
            </seg>
            <seg n="990401cc">
              Vi tar reda på saker innan vi bestämmer oss. Det kan vara så
              att det fungerar tvärtom i Vänsterpartiet. Men det vet jag ingenting
              om. Först tar vi reda på saker, och sedan beslutar vi oss.
            </seg>
            <seg n="29e17de6">
              När det gäller Se medborgaren och medborgarkontoren är jag själv
              mycket positiv. De finns runt om i landet. Vi har bland annat
              ett i min hemkommun. Det fungerar ypperligt.
            </seg>
            <seg n="f062d3d9">
              Det finns en strävan att försöka få ihop många myndigheter på
              mindre orter. Det är inte minst för att man jobbar bättre när
              man sitter tillsammans. Arbetsförmedlingen och Försäkringskassan
              är typiska exempel.
            </seg>
            <seg n="bae05267">
              Man ska heller inte utesluta att polismyndigheten kan arbeta
              tillsammans inom samma lokalitet. Det ser ut så i olika delar
              av landet redan i dag. Jag är mycket positiv till det.
            </seg>
          </u>
          <note type="speaker" n="fcd0df8e">
            Anf. 174 LENA OLSSON (V) replik:
          </note>
          <u who="lena_olsson_4ab225_w" xml:id="i-7ff202c30e883074-4" n="69d0becd">
            <seg n="3697f94c">
              Herr talman! När det gäller hur det går till i Vänsterpartiet
              brukar vi fundera på olika förslag och så vidare. Men jag tror
              att vi är lite snabbare. Den här utredningen fyller fyra år nu.
              Så tröga kan vi väl ändå inte vara? Ni borde kunna ge besked om
              det.
            </seg>
            <seg n="c23eec26">
              Man behöver inte läsa en utredning i fyra år. Remissinstanserna
              är till stor del positiva. Rikspolischefen har också uttryckt
              att han är väldigt positiv till detta och Polisförbundet plus
              alla andra kontakter som jag har haft som tydligen inte andra
              har haft.
            </seg>
            <seg n="b30a05fa">
              Det är bra med medborgarkontor. Det är jättepositivt att Krister
              tycker att det är bra. Det är bara synd att det har spruckit på
              en del ställen där det inte fungerar längre.
            </seg>
            <seg n="7016fae1">
              Att man stoppar in poliser där det redan finns medborgarkontor
              är jättebra, men det behövs fler. Vi täcker inte hela landet,
              mindre orter, mindre kommuner. Det finns medborgarkontor i städer,
              men det finns inte överallt. Om det finns intresse från regeringssidan
              att tillskapa sådana borde man ha kommit med något förslag utifrån
              utredningen.
            </seg>
          </u>
          <note type="speaker" n="fcca7f3a">
            Anf. 175 KRISTER HAMMARBERGH (M) replik:
          </note>
          <u who="krister_hammarbergh_02b442_w" xml:id="i-1b83dee8209ef81f-4" n="8b94d84e">
            <seg n="951e7802">
              Herr talman! Jag kan bara konstatera återigen att jag är mycket
              positiv till medborgarkontor och kan bara beklaga de tillfällen
              där det spricker. Det är många myndigheter som ska samverka i
              olika delar, och det möter ibland problem. Men i grund och botten
              är det en god idé, och det är en strävan inte minst från min sida.
            </seg>
            <seg n="7bd2edea">
              Här tror jag att Lena Olsson och jag kan ha lite liknande perspektiv
              trots att vi kommer från olika partier, därför att vi kommer från
              delar av landet som ser nyttan av detta. I vår del har vi ett
              medborgarkontor som ligger utanför stadskärnan, och det betjänar
              norra kommundelen. Jag tycker att det är väldigt bra.
            </seg>
          </u>
          <note type="speaker" n="2465eaa4">
            Anf. 176 JOHAN LINANDER (C):
          </note>
          <u who="johan_linander_be5a7d_w" xml:id="i-3de748bda067e408-1" n="271b0ff4">
            <seg n="3a9b9f79">
              Först vill jag säga några ord om polisens organisation och den
              polisorganisationskommitté som presenterar sitt betänkande den
              30 mars.
            </seg>
            <seg n="ac6d94a8">
              Kommittén har jobbat i mer än ett och ett halvt år och har ledamöter
              från samtliga riksdagspartier. Där har alla partier deltagit och
              bidragit på ett positivt sätt. Vi har valt att försöka komma överens
              i stället för att söka konfrontation. Det känns mycket bra att
              det finns ett brett stöd för de förslag som kommer att läggas
              fram. Det ökar dessutom möjligheten för ett snabbare och smidigare
              genomförande.
            </seg>
            <seg n="142fdc01">
              En del av de reservationer som finns i dagens betänkande berörs
              direkt eller indirekt av Polisorganisationskommitténs förslag.
              Det gäller till exempel polisnärvaro i hela landet och kriminalsökhundar
              som nationell resurs. Även det förslag som det inte finns någon
              reservation om men som Elin Lundgren tog upp, det som vi kallar
              Reko, hade det varit lämpligt att ta upp när vi utreder hela polisorganisationen.
              Men er representant i Polisorganisationskommittén ville inte ta
              upp frågan där, så förutsättningarna att få något genomfört om
              man inte ens tar upp det när vi utreder polisens organisation
              är kanske inte så stor.
            </seg>
            <seg n="94149c72">
              Jag kan inte heller låta bli att kommentera en annan del av Elin
              Lundgrens anförande. Hon nämnde att Socialdemokraterna vill höja
              minimistraffet för grovt vapenbrott till ett år för att möjliggöra
              hemlig teleavlyssning. Det kanske är bra. Minimistraffet för grovt
              vapenbrott behöver höjas. Det kan vi nog vara överens om. Men
              för att få använda hemlig teleavlyssning måste minimistraffet
              vara minst två år, så det kanske inte var det bästa argumentet.
              Men vi kan nog vara överens om att straffet behöver höjas.
            </seg>
            <seg n="423d13cc">
              Även vissa andra reservationer i betänkandet känns lite märkliga.
              En reservation som Miljöpartiet och Vänsterpartiet har tillsammans
              handlar om att utreda hemliga tvångsmedels effektivitet. Då kan
              man påpeka att det redan pågår en sådan översyn av de hemliga
              tvångsmedlen. Den blir klar den 30 juni i år. Då frågar man sig:
              Vill ni avbryta den översyn som pågår, eller vill ni att frågan
              ska utredas en gång till fast den andra utredningen snart är klar?
              Det kan vara intressant att veta.
            </seg>
            <seg n="14d19805">
              Herr talman! Det finns väldigt många som har synpunkter på hur
              polisen arbetar och styrs, om misslyckanden och om vad som borde
              göras annorlunda. Precis som många andra vill jag säga att vi
              har väldigt många bra poliser som gör ett väldigt bra arbete dagarna
              i ända. De sliter och kämpar för att göra vårt samhälle tryggare,
              för att förebygga brott och utreda brott.
            </seg>
            <seg n="6efb4151">
              Samtidigt vill jag också säga att vi ställer högre krav på svensk
              polis. Resultaten måste faktiskt förbättras. Och det finns oacceptabla
              skillnader mellan olika länspolismyndigheter.
            </seg>
            <seg n="4f9c4c29">
              Det är inte den enskilde polismannen på fältet som ska ha skulden
              för detta, utan det är den organisation som vi alla har varit
              med och beslutat om. Dagens polisorganisation med Rikspolisstyrelsen
              och 21 länspolismyndigheter är mycket svårstyrd. De flesta tror
              att rikspolischefen är chef över Sveriges poliser, men så är inte
              alls fallet. Rikspolischefen är faktiskt chef över ganska få poliser.
            </seg>
            <seg n="9be4a5fa">
              Organisationsförändringen till en nationell polismyndighet är
              verkligen välkommen. Det blir ingen liten myndighet utan landets
              största med en budget på över 20 miljarder kronor, men den blir
              ändå mer möjlig att styra och leda än dagens organisation.
            </seg>
            <seg n="a835f4a2">
              Samtidigt som svensk polis behöver organiseras på ett nytt sätt
              med en nationell polismyndighet måste det betonas att det är polisen
              lokalt som gör samhället tryggare och som kan förebygga brott.
              Det måste finnas poliser nära och tillgängliga, och det är lika
              viktigt i Norrlands inland som i Helsingforss förorter. Det är
              genom en nära kontakt mellan polisen och medborgarna som man kan
              bygga upp förtroendet som gör att man kan utreda brott och förebygga
              brott.
            </seg>
            <seg n="1b1a2e63">
              Jag vill också ta upp två frågor som jag tror att vi inte har
              debatterat här i kammaren förut. Jag börjar med Sverigedemokraternas
              reservation, som tydligen Mikael Jansson ska prata mer om här
              senare, om att bygga upp en svensk gendarmeriorganisation vid
              sidan om den ordinarie polisen, som ett slags mellanting mellan
              polis och militär.
            </seg>
            <seg n="36654a41">
              Gendarmeri finns i ganska många länder, även i Europa. Men trenden
              är att de flesta länder börjar inse att olika sorters polisorganisationer
              ställer till med problem. Det ställer till med problem vad gäller
              underrättelser mellan organisationerna, och det blir lätt prestige
              mellan organisationerna och osäkerhet om vem som ska göra vad.
            </seg>
            <seg n="283212d0">
              I Sverige har vi en ordning där militären kan hjälpa polisen
              i alldeles speciella situationer, men i övrigt tycker vi att det
              är viktigt att hålla isär militär och polis. Man funderar på hur
              Sverigedemokraterna kan tycka att vårt land skulle bli tryggare
              med ytterligare en polisstyrka som dessutom skulle vara militärt
              organiserad.
            </seg>
            <seg n="bc7548da">
              Den andra frågan som är ny för utskottet och även för riksdagen,
              skulle jag tro, är frågan om Eritreas beskattning av exileritreaner.
            </seg>
            <seg n="5a88a914">
              Utskottet har fått ett tydligt besked från Utrikesdepartementet
              att folkrätten ger en stat rätt att ta ut skatt även om personen
              inte längre bor i landet. Dock är det inte tillåtet att vidta
              åtgärder för att driva in skatt på ett annat lands territorium.
              Det betyder att det är tillåtet att ta ut skatt av den som vill
              betala, men det är inte tillåtet att driva in pengarna med något
              slags exekutiva åtgärder.
            </seg>
            <seg n="10d91eea">
              Det finns ett antal polisanmälningar om att det förekommer utpressning
              och hot här i Sverige mot exileritreaner för att de ska betala
              in skatten på 2 procent. Polisens undersökning av detta pågår,
              och den ska vi från politiskt håll över huvud taget inte påverka.
              Det är polis bäst på. De ska utreda huruvida brott har begåtts.
              Det är inte en politisk fråga. Först när polisen är klar går det
              att bedöma om det behövs några ytterligare politiska initiativ
              i denna fråga.
            </seg>
            <seg n="5d06b280">
              Sammanfattningsvis kan man alltså säga att det givetvis ska vara
              fritt att betala för den som vill, men det ska vara lika givet
              att den som inte vill betala inte heller ska behöva göra det.
            </seg>
            <seg n="c9fa76b3">
              Nu, herr talman, skulle jag egentligen vara klar eftersom det
              har gått åtta minuter. Men jag känner att jag också måste säga
              någonting om polisutbildningen. Jag kan ju alltid förekomma replikanterna.
            </seg>
            <seg n="ed836a2f">
              Centerpartiet vill ha en akademisk polisutbildning. Men vi vill
              inte se en utbildning där alla ska bli specialutbildade på samma
              sätt. Vi menar att det behöver finnas olika delar av utbildningen,
              först en grundläggande polisutbildning och sedan en typ av AT-tjänstgöring,
              alltså en praktik ute i verksamheten. Efter det kan man gå vidare
              och specialisera sig. Man kan bli specialist på brottsförebyggande,
              på ungdomsbrott eller på någon annan viktig del av polisens verksamhet.
            </seg>
            <seg n="6866cd9d">
              Det är också viktigt att betona att det under poliskarriärens
              gång måste finnas goda möjligheter till vidareutbildning och att
              få ytterligare specialistkunskaper.
            </seg>
            <seg n="8dd5717c">
              Tydligen förvånar det en del av oppositionspartierna att det
              finns oenighet mellan allianspartierna i vissa frågor.
            </seg>
            <seg n="c8f0166b">
              Jag letade upp motsvarande betänkande om polisfrågor från 2006.
              Då fanns en reservation för att ombilda polisutbildningen till
              en högskoleutbildning. Fyra partier stod bakom reservationen,
              Folkpartiet, Kristdemokraterna, Vänsterpartiet och Centerpartiet.
              Socialdemokraterna och Miljöpartiet ville inte alls ombilda polisutbildningen
              till högskoleutbildning, men Vänsterpartiet ville det och tillsammans
              utgjorde ni riksdagsmajoritet. Ni var oeniga i frågan.
            </seg>
            <seg n="7be6fe12">
              Konstigare är det inte. Samarbetspartier kan ha olika syn i vissa
              frågor.
            </seg>
          </u>
          <note n="6af02e7f">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="173ec74f">
            Anf. 177 CAROLINE SZYBER (KD):
          </note>
          <u who="caroline_szyber_5867ab_w" xml:id="i-19fef76b7afb22a3-34" n="f2c78948">
            <seg n="2a3e7c5c">
              Herr talman! Polisbetänkandet vi debatterar i dag samlar ihop
              motioner från allmänna motionstiden. Detta område rymmer en rad
              frågor som handlar om alltifrån polisens organisation till arbetet
              mot vissa typer av brott.
            </seg>
            <seg n="f40d8029">
              Det pågår en debatt om polisen även utanför denna kammare. Hur
              ska polisen organiseras för att kunna arbeta så effektivt som
              möjligt? Vilka verktyg behövs? Hur omfattande ska det polisiära
              samarbetet vara över gränserna? Detta är bara några av många frågor.
            </seg>
            <seg n="298c08cb">
              Många motioner är intressanta, och just nu pågår förberedelserna
              inför den största omorganiseringen som svensk polis någonsin genomgått.
            </seg>
            <seg n="545944aa">
              Alliansregeringen tillsatte för några år sedan en parlamentarisk
              kommitté som ska analysera i vilken utsträckning polisens nuvarande
              organisation utgör ett hinder för de krav regeringen ställer på
              högre kvalitet, ökad kostnadseffektivitet, ökad flexibilitet och
              väsentligt förbättrade resultat i polisens verksamhet.
            </seg>
            <seg n="10f6aeb5">
              Utredningen ska föreslå en organisation som är väl avvägd när
              det gäller kravet på att polisen ska vara synlig och tillgänglig
              i hela landet och som ger polisen möjlighet att omfördela resurser
              till där de mest behövs.
            </seg>
            <seg n="4d1df8e1">
              Vi politiker kan frestas att gå in i detalj och avgöra hur resursfördelningen
              ska se ut. Men det är inte det vi ska göra. Vi måste självklart
              ta ansvar för de stora dragen men framför allt se till att polisen
              har effektiva instrument för att kunna prioritera, vilket alltid
              måste ha en koppling till händelser och situationer som sker.
              Vi kan inte planera för allt i förväg.
            </seg>
            <seg n="a239c9cf">
              Jag tycker det är bra att utskottsbetänkandet flera gånger hänvisar
              till att det pågår en utredning om polisorganisationen. Det är
              som sagt en parlamentarisk utredning där alla partier har representanter.
              Jag säger som det brukar stå på vägarbetsskyltarna: Arbete pågår.
            </seg>
            <seg n="eb8cb47e">
              Polisen måste jobba på att bli mer synlig för medborgarna och
              jobba med bemötandefrågor.
            </seg>
            <seg n="cd87a955">
              En mängd saker skulle också kunna förbättras inom polisorganisationen.
              Ledarskapet måste förbättras, organisationen användas mer effektivt
              och fler måste frigöras från pappersuppgifter och arbeta närmare
              medborgaren. Polisen måste också bli bättre på att ta egna initiativ.
              Jag ser fram emot Polisorganisationskommittéutredningen som kommer
              i slutet av denna månad. Jag är glad att vi kan arbeta vidare
              för att få en ännu mer effektiv polis.
            </seg>
            <seg n="22cc24a4">
              Inom de olika polismyndigheterna pågår också ett arbete. Jag
              har besökt flera av dem för att få veta vad de fokuserar och lägger
              resurser på. Jag vill särskilt lyfta fram Växjö som satsar mycket
              på brottsoffer och vittnesstöd i nära samarbete med det civila
              samhället. När man gör en polisanmälan i Växjö får polisen redan
              från början upp en förfrågan på datorn om anmälaren vill bli kontaktad
              av brottsofferjouren. Det är ett sätt för polisen att få in ett
              brottsofferperspektiv på ett tidigt stadium. Det är också en möjlighet
              för ett brottsoffer att redan från början få veta att det finns
              stöd och hjälp att få.
            </seg>
            <seg n="8d118e10">
              Vi måste bli bättre på att lyfta upp best practice-exempel där
              samverkan mellan inblandade myndigheter och ideella krafter fungerar
              bra.
            </seg>
            <seg n="4ad4319d">
              Ett annat exempel jag vill lyfta upp är Helsingfors. Det handlar
              om att fokusera brottsbekämpningen på de platser där brott begås.
              Helsingforsspolisens arbete på Stureplan och Medborgarplatsen
              med mobila polisstationer visar vad man kan åstadkomma med tydlig
              fokusering och små medel.
            </seg>
            <seg n="3b3158a3">
              När jag har lyssnat på oppositionen i debatten i dag har det
              ibland låtit som att Alliansen inte har gjort så mycket. Jag vill
              dock understryka att vi har tagit många initiativ och tillsatt
              många utredningar. Vi visar att det finns många möjligheter och
              stor förbättringspotential. Det bereds en hel del utredningar
              i Regeringskansliet, och vi tittar vidare på hur vi på bästa sätt
              fokuserar framåt och får fram bra förslag. Sägas ska också att
              det endast är tre motioner där de rödgröna är överens.
            </seg>
            <seg n="975f0518">
              Något jag vill lyfta fram lite extra är de motioner som väckts
              om barnsexturism. Mycket har gjorts, men mycket mer kan göras.
              Som kristdemokrat är jag glad över det arbete som har gjorts och
              de steg som alliansregeringen tog under förra mandatperioden.
            </seg>
            <seg n="1e59f0a0">
              År 2007 kom regeringen med en handlingsplan som följdes upp med
              en proposition några år senare. I december 2011 antogs Europaparlamentets
              och rådets direktiv om bekämpande av sexuella övergrepp mot barn.
              Rikspolisens satsningar 2009 ska också nämnas, och under våren
              kommer regeringen att presentera ytterligare en proposition. Som
              sagt: Mycket arbete har gjorts, men mer kan göras.
            </seg>
            <seg n="7e0d3c8f">
              De förslag som oppositionen lägger fram är intressanta, men jag
              tror att det viktigaste är att ha ett framgångsrikt internationellt
              samarbete. Vi behöver också en tydligare statistik över hur många
              människohandelsoffer som är barn. Vi bör också ha en speciell
              lag mot människohandel, för rekvisiten visar att den nuvarande
              lagstiftningen ger få fällande domar. Likaså behöver vi utveckla
              skyddat boende, men framför allt handlar det om det brottsförebyggande
              arbetet.
            </seg>
            <seg n="2e1199a1">
              Avslutningsvis instämmer jag i det som Roger Haddad och Johan
              Linander framförde om att regeringen noga måste följa hur den
              eritreanska staten agerar när det gäller skatteindrivningsärenden.
            </seg>
          </u>
          <note n="c72b0872">
            Jag yrkar avslag på samtliga motioner och bifall till förslaget
            i betänkandet.
          </note>
          <note type="speaker" n="d668adfb">
            Anf. 178 ARHE HAMEDNACA (S):
          </note>
          <u who="arhe_hamednaca_3ccb75_w" xml:id="i-6fe188175adf808f-0" n="25156094">
            <seg n="b97930e0">
              Herr talman! Jag är glad att Miljöpartiet har anslutit sig till
              vår reservation. Jag är stolt och glad över att stå här i Sveriges
              riksdag och lyfta upp viktiga frågor mot en absolut repressiv
              diktatur och försvara mänskliga rättigheter. Vi måste stå upp
              mot alla diktatorer och deras handlingar oavsett var de befinner
              sig.
            </seg>
            <seg n="ab71b5fc">
              Låt mig börja med ett citat från SVT Text den 24 februari: Majoritet
              vill stoppa Eritreaskatt. En stor majoritet i riksdagen är mot
              Eritreas indrivning av skatt från medborgare som bor i Sverige.
              I dag tog justitieutskottet ställning till motioner, två från
              S, en från FP, som vill förbjuda skatteindrivningen.
            </seg>
            <seg n="b866f69b">
              Många eritreaner som bor i Sverige jublade och började ringa
              till andra eritreaner som lever i exil i andra länder. Deras glädjekommentar
              var: Äntligen följer Sverige säkerhetsrådets resolutioner!
            </seg>
            <seg n="ef768af0">
              Kommentarerna började skrivas på eritreanska hemsidor som berömde
              Sverige. De eritreaner som kämpar mot diktaturen har skickat ett
              stödbrev till justitieutskottets ledamöter. Besvikelsen var å
              andra sidan stor på den eritreanska regimens ambassad och bland
              anhängare till regimen i Eritrea. Den eritreanska ambassaden började
              organisera sina diktaturkramare för att skriva protestbrev och
              smutskastningsbrev till utskottsledamöter.
            </seg>
            <seg n="0aa16cdd">
              Jag tror att många av oss som sitter här, alla partier som tror
              på demokrati och allas lika rättigheter, i grunden är överens.
              Det är alla partier utom ett. Jag vill börja med detta: I grunden
              är vi överens. Det handlar om en sakfråga.
            </seg>
            <seg n="e7967278">
              I Sverige bor det ca 20 000 flyktingar från Eritrea. Många av
              dem kom till Sverige på grund av den politiska situationens utveckling
              efter landets självständighet 1992. Eritrea är en enpartistat
              som aldrig har haft fria val, inte tillåter någon opposition och
              som håller tusentals regimkritiker och journalister fängslade;
              en av dem är Dawit Isaak.
            </seg>
            <seg n="a06f9750">
              Enligt Reporter utan gränsers index över pressfriheten 2007 hamnade
              Eritrea sist av världens länder, strax efter Nordkorea. Den eritreanska
              regeringens påtryckningar och hot mot dem som lever i exil i Sverige
              har varit ett känt problem under flera år. Det är inte nytt. Det
              började inte med den polisanmälan som kom för några månader sedan.
              De som gjorde polisanmälan var trötta. De har skickat brev till
              den svenska regeringen i flera år, men de har inte fått något
              gehör.
            </seg>
            <seg n="b2eaad5b">
              De som inte betalar eller som yttrar sig mot regimen till förmån
              för politisk frihet i Eritrea riskerar repressalier mot släktingar
              i hemlandet eller mot egendom som familjen kan ha kvar där. Eritrea
              är sedan ett årtionde en av jordens mer hårdföra diktaturer. Landet
              betecknas som ett stort fängelse för sitt eget folk.
            </seg>
            <seg n="9e4274d5">
              Eritreas skatteindrivning av exileritreaner i Sverige med 2 procent
              av årsbruttoinkomsten bidrar för det första till att stärka den
              eritreanska diktaturen, för det andra till att upprätthålla väpnade
              grupper, bland annat terrororganisationer, vid Afrikas horn i
              strid mot FN:s konventioner. Det är inte jag som säger det. Det
              står i FN:s rapport som kom i juli 2011.
            </seg>
            <seg n="d5f2e94b">
              Den eritreanska regimen säger att denna skatt är frivillig, men
              det är inte sant. Det är välkänt och dokumenterat att så inte
              är fallet. Förra året visade SVT i Uppdrag granskning Fången Dawit
              Isaak och tystnaden. Med hjälp av en dold kamera kunde man visa
              att diktaturens ambassad driver in 2 procent inkomstskatt från
              eritreaner som bor i Sverige. Dokumentären visar hur en ambassadtjänsteman
              tvingar exileritreaner att betala skatt. Ni kan titta på det programmet.
            </seg>
            <seg n="3a931f83">
              Herr talman! Eritreas diktatur får inte ägna sig åt myndighetsutövning
              i Sverige. Vi har inte själva rätt att ägna oss åt myndighetsutövning
              i annat land. Frågan är hur de driver in skatten. Det som bekymrar
              mig mest är att svenska medborgare och människor som sökt skydd
              i Sverige förföljs och terroriseras här i Sverige. Jag tycker
              att det är en skam att dessa människors mänskliga rättigheter
              inte respekteras i detta fria land. De sökte skydd i Sverige.
              Många är svenska medborgare. Vem ska försvara deras rättigheter?
            </seg>
            <seg n="99276c3f">
              Jag hade stora förväntningar på alla partier i riksdagen. Alla
              utom ett tror på allas lika rättigheter. Vi tror på allas lika
              rättigheter och på att det finns stöd för att stå emot den eritreanska
              diktaturens illegala skatteindrivning och försvara de människor
              som förföljs i Sverige. Det kan inte vara försvarbart att svenska
              medborgare ska tvingas avstå inkomst för att stödja en repressiv
              diktatur i Eritrea.
            </seg>
            <seg n="bd41ebe0">
              Herr talman! Alla vi som tror på demokrati och mänskliga rättigheter
              är överens i sak. Tyvärr har allianspartierna hakat på Utrikesdepartementets
              bortförklaringar. Jag tror att Utrikesdepartementets förklaringar
              ligger i att man är gisslan under den tandlösa tysta diplomatin
              som pågått i snart elva år. Det har ingenting med dessa förklaringar
              att göra. I FN:s rapport uppmanar man alla medlemsländer att förbjuda
              de illegala skatteindrivningarna. Jag beklagar att Alliansen inte
              tog chansen att stå upp för säkerhetsrådets resolution 2023 som
              uppmanar alla medlemsstater att stoppa 2 procents skatteindrivning
              mot exileritreaner. Jag är besviken på att ni som tror på demokrati
              och mänskliga rättigheter inte vågar stå upp mot diktaturen och
              stödja det eritreanska folkets kamp för demokrati och respekt
              för mänskliga rättigheter i Eritrea. Jag är besviken på att ni
              inte visar en vilja att försvara de svenska medborgare som ursprungligen
              är från Eritrea och har sökt asyl i Sverige och som nu förföljs
              av den eritreanska ambassaden i Helsingfors.
            </seg>
            <seg n="797ecd51">
              Jag blir glad när jag ser ett litet ljus från Folkpartiet och
              KD. Man vill uppmana till att fullfölja frågan. Det handlar inte
              om polisfrågan. De människor som gjorde en polisanmälan var trötta.
              De har skrivit till Utrikesdepartementet i flera år. Många av
              dem sitter här på läktaren. De har skrivit i flera år och klagat.
              Ingen lyssnar. Därför har man gått till polisen.
            </seg>
            <seg n="1e648fe7">
              Det här handlar inte om polisfrågan. Det här är en annan fråga.
              Vi har FN:s resolution. Vi måste följa FN:s resolution. FN säger
              inte att man ska anmäla till polisen.
            </seg>
            <seg n="13b3b060">
              Den snart elvaåriga så kallade tysta diplomatin för att befria
              Dawit Isaak är ett stort misslyckande för Sverige. Det största
              misslyckandet är att Sverige inte kan försvara de tiotusentals
              exileritreaner som bor i Sverige och förföljs av den eritreanska
              diktaturens ambassad i Helsingfors.
            </seg>
            <seg n="236bf78b">
              Jag yrkar bifall till vår reservation, och jag är glad att Miljöpartiet
              har anslutit sig till vår reservation.
            </seg>
          </u>
          <note type="speaker" n="f7f084e4">
            Anf. 179 JOHAN LINANDER (C) replik:
          </note>
          <u who="johan_linander_be5a7d_w" xml:id="i-3de748bda067e408-2" n="271b0ff4">
            <seg n="23349d4e">
              Herr talman! Jag är förvånad över att Arhe Hamednaca säger att
              det är så stor skillnad mellan det som vi i majoriteten står bakom
              och det som samtliga tre rödgröna partier nu står bakom.
            </seg>
            <seg n="82bbaca2">
              Jag blir förvånad när det sägs att det inte är en polisfråga
              om någon har hotat eller tvingat fram betalning av denna tvåprocentiga
              skatt. Det är klart att det är en polisfråga om någon använder
              våld, hot eller utpressning för att få en annan person att göra
              något som man inte vill. Det är en polisfråga. Det är ett brott
              om så sker, och brott utreder polisen. Det är inte Utrikesdepartementet
              som utreder detta. Det är klart att det är en polisfråga om någon
              begår brott i Sverige.
            </seg>
            <seg n="1e64cb67">
              I denna FN-rapport rekommenderas staterna att utreda om den eritreanska
              skatteindrivningen i deras respektive länder är laglig. Detta
              läser jag i er egen reservation.
            </seg>
            <seg n="1dc1eb5c">
              Polisen håller på att göra en utredning av huruvida de metoder
              som har använts är olagliga. Det är först när denna polisutredning
              är klar som vi kan ge svar på om det är olagligt eller inte. Skulle
              det inte vara olagligt är det klart att vi kommer att komma tillbaka
              med åtgärder eftersom det inte är någon som accepterar denna typ
              av indrivning av skatter i ett annat land. Det är vi överens om.
            </seg>
          </u>
          <note type="speaker" n="454c6c4c">
            Anf. 180 ARHE HAMEDNACA (S) replik:
          </note>
          <u who="arhe_hamednaca_3ccb75_w" xml:id="i-6fe188175adf808f-1" n="25156094">
            <seg n="34d78519">
              Herr talman! I grunden är vi överens. Det som vi säger är att
              regeringen enligt FN-rekommendationen bör låta utreda frågan.
            </seg>
            <seg n="58226564">
              De människor som har gått till polisen har tröttnat. De har skrivit
              till regeringen i flera år. Flera papper har skickats till Utrikesdepartementet.
              Demokratianhängare har skickat dessa papper, men de har tröttnat.
              Detta är inte en polisiär fråga. Detta handlar faktiskt om att
              det är regeringens och riksdagens fråga eftersom det är en politisk
              fråga. Det handlar om en stat som terroriserar sina gamla medborgare.
            </seg>
            <seg n="83bb263a">
              FN uppmanar sina medlemmar att utreda denna fråga. FN säger inte
              att man ska gå till polisen. Varför ska polisen göra denna utredning?
              Varför gör inte regeringen det? Varför ska vi vänta på att den
              polisanmälan som två tre personer har gjort ska utredas? Detta
              är en stor fråga. Detta är inte en polisfråga. Det är ytterst
              regeringens fråga. Det är en politisk fråga. Det är inte en polisfråga.
            </seg>
            <seg n="cf7f75b3">
              Jag tycker att man bagatelliserar FN:s rekommendationer när man
              säger att det görs en polisutredning. Men om polisen säger att
              den inte har några bevis. Vad ska man då säga?
            </seg>
          </u>
          <note type="speaker" n="00dbc359">
            Anf. 181 JOHAN LINANDER (C) replik:
          </note>
          <u who="johan_linander_be5a7d_w" xml:id="i-3de748bda067e408-3" n="271b0ff4">
            <seg n="e4b63f09">
              Herr talman! Det känns inte alls bra att debattera detta. Det
              finns så många saker som oppositionen och majoriteten är oeniga
              om. Det känns därför konstigt att debattera en fråga som vi egentligen
              inte är oeniga om. Vi kunde ha valt polisutbildningen eller någonting
              annat men skämt åsido.
            </seg>
            <seg n="397563c1">
              Om det är ett brott som har begåtts, och om någon har hotat,
              använt utpressning eller något annat sätt är det inte regeringen
              som utreder det, utan det är polisen som utreder huruvida brott
              har begåtts eller inte i dessa enskilda fall. När utredningen
              är klar går man till åklagaren, om åklagaren inte redan är inkopplad,
              och det blir ett åtal, och sedan döms dessa personer i domstol.
              Det kan de inte göra om de har diplomatisk immunitet. Men såvitt
              jag har fått veta kan det också finnas lokalanställda som inte
              har diplomatisk immunitet, och då kan dessa personer dömas.
            </seg>
            <seg n="8503f90d">
              Om det då visar sig att dessa personer döms, är det inte bra?
              Arhe Hamednaca, du menar att detta inte är någon polisfråga. Menar
              du att det inte ska utredas? Ska dessa personer, om de nu har
              begått ett brott, inte dömas för det? Regeringen kan inte döma
              någon. Det är inte regeringens roll över huvud taget. Men det
              kan en domstol göra. Då måste polisen utreda.
            </seg>
            <seg n="788abfda">
              Om det visar sig vara olagligt och personer döms för detta har
              vi kommit en bra bit på väg mot målet att stoppa denna typ av
              indrivning som människor ofrivilligt utsätts för. Som ni själva
              skriver i reservationer finns det inga folkrättsliga hinder mot
              skatteuttag. Den som vill betala ska få göra det. Man gör det
              lite för enkelt för sig om man säger att man ska stoppa detta
              skatteuttag. Det handlar om att de som tvingas till detta inte
              ska behöva betala. Det tror jag att vi är helt överens om.
            </seg>
          </u>
          <note type="speaker" n="38bd3888">
            Anf. 182 ARHE HAMEDNACA (S) replik:
          </note>
          <u who="arhe_hamednaca_3ccb75_w" xml:id="i-6fe188175adf808f-2" n="25156094">
            <seg n="eadb84ba">
              Herr talman! I grunden är vi överens, och det är bra. De som
              begår brott ska utredas av polisen. Det är bra.
            </seg>
            <seg n="807f599e">
              Det är inte sant att detta är frivilligt. Sedan måste jag erkänna
              att det finns en liten klick som inte bara betalar skatt. De kanske
              betalar hela lönen och ger gåvor. Man kan hitta grupper i Sverige
              som betalar pengar till konstiga nätverk och annat. Sådana kan
              finnas. Men en majoritet tvingas till detta.
            </seg>
            <seg n="f88b5c98">
              Problemet är att detta inte handlar om dem som kanske är civilanställda
              och inte är diplomater. Detta handlar om en regering eller en
              ambassad som hela tiden jobbar med dessa frågor. Det är tusentals
              människor som är svenska medborgare och som förföljs i detta land.
              Jag tror inte att det räcker med dessa polisanmälningar. Jag tror
              inte att det kan leda till något. Men jag hoppas, precis som du
              säger, Johan Linander, att polisutredningarna kan leda till någonting.
              Vi får se vad de kan leda till. I grunden är vi överens i riksdagen.
              Men vi måste lova att det ska vidtas åtgärder om detta inte leder
              någonstans. Då måste vi här lova dem som sitter och väntar att
              vi väntar på polisutredningen och att om den inte leder någonstans
              ska vi ta ett grepp om detta.
            </seg>
          </u>
          <note type="speaker" n="70285d4e">
            Anf. 183 FREDRIK MALM (FP):
          </note>
          <u who="fredrik_malm_559812_w" xml:id="i-19fef76b7afb22a3-35" n="2d44fcc3">
            <seg n="26a98edc">
              Herr talman! Jag kanske överskrider min anmälda talartid lite
              grann. Om det sker ber jag om ursäkt för det.
            </seg>
            <seg n="a501808d">
              Jag vill i denna sena timme säga några ord om den motion som
              jag har skrivit och som behandlas i detta betänkande, JuU15, om
              polisfrågor. Det är motion Sk344 om Eritreas skatteindrivning
              i Sverige.
            </seg>
            <seg n="5a4aaae5">
              Jag vill börja med att påpeka att det är lätt att förvillas av
              motionens titel och tro att detta handlar just om skatteindrivning.
              Så är det inte. Ett mer korrekt uttryck för den verksamhet som
              vi nu diskuterar är utpressning.
            </seg>
            <seg n="e0a10a2c">
              Det kan sammanfattas på följande sätt: En av världens värsta
              diktaturer, Eritrea, tvingar sina medborgare i Sverige och i andra
              länder att betala 2 procent av sin bruttoinkomst i skatt för att
              finansiera förtrycket i hemlandet. En del av dessa pengar slussas
              sedan vidare till jihadister i Somalia och på andra håll och underminerar
              i praktiken stabilitet och säkerhet på hela Afrikas horn. Skatten
              är för många som betalar i praktiken ett tvång, och den drivs
              in av ambassader eller aktivister för regeringspartiet PFDJ.
            </seg>
            <seg n="6a1001a4">
              Under många år kämpade eritreanerna för självständighet från
              Etiopien. Sverige stod bakom Eritrea då. Jag gjorde det, och jag
              tror att vi alla ansåg att Eritreas befrielsekamp mot Etiopien
              var fullt legitim. Vi står självklart bakom Eritreas självständighet
              i dag. Under dessa år av krig och befrielsekamp betalade eritreaner
              en del av sin inkomst för att finansiera kampen för frihet och
              självständighet. Men i dag finns denna skatt kvar, med en väsentlig
              skillnad. I dag syftar skatten inte till att befria Eritrea från
              Etiopien utan i stället till att stärka den eritreanska regimen
              som förtrycker den eritreanska befolkningen.
            </seg>
            <seg n="80492369">
              Förenta nationernas säkerhetsråd införde 2009 sanktioner mot
              Eritrea. En följd av resolutionen är att FN utsett en så kallad
              monitoringgrupp som följer upp resolutionen mot Eritrea och en
              tidigare resolution om Somalia. I den rapport monitoringgruppen
              presenterade för FN:s säkerhetsråd i juli förra året uppmanar
              man medlemsstaterna i FN att utreda hur man kan stoppa denna typ
              av indrivning eller utpressning. Man beskriver också i detalj
              hur indrivningen går till. På s. 101 i rapporten skriver man:
            </seg>
            <seg n="41e0ef04">
              Regeringspartiet PFDJ:s förmodligen mest betydelsefulla inkomstkälla
              är den punktskatt som åläggs eritreanska medborgare som lever
              utanför landets gränser. Uppskattningsvis 1,2 miljoner eritreaner
              ca 25 procent av befolkningen lever i diasporan, huvudsakligen
              koncentrerad i Nordamerika, Europa och Mellanöstern. Enligt uppskattningar
              från olika eritreanska myndighetsrepresentanter, ögonvittnen och
              före detta regeringsföreträdare som verkat inom diasporan uppbringar
              denna punktskatt tiotals förmodligen hundratals miljoner dollar
              årligen.
            </seg>
            <seg n="d4bb66f7">
              Detta är det inte Fredrik Malm som säger. Jo, Fredrik Malm säger
              det nu, men detta är vad Förenta nationernas monitoringgrupp har
              kommit fram till. Man skriver vidare så här, herr talman:
            </seg>
            <seg n="03376c70">
              De som inte betalar denna skatt riskerar att få inreseförbud
              till Eritrea. De riskerar att få egendom i Eritrea beslagtagen
              eller familjemedlemmar trakasserade. I de fall där dokumentationen
              inte anses tillräcklig, alternativt opålitlig, kan officiella
              ambassad- eller partirepresentanter från PFDJ övervaka personer
              i diasporan för att bedöma deras inkomst och graden av efterlevnad
              av skatten.
            </seg>
            <seg n="da7668f0">
              Det tredje stycket från FN-rapporten jag vill läsa är följande:
            </seg>
            <seg n="240f7155">
              Även om Eritrea inte är ensamt om att belägga sina medborgare
              med extraterritoriella skatteförpliktelser är det några aspekter
              som gör den eritreanska implementeringen av indrivningen unik.
              Skatten beläggs på utländska medborgare med eritreanskt ursprung,
              oaktat om de innehar dubbelt medborgarskap. Skatten är rutinmässigt
              indriven av diplomater på eritreanska beskickningar, ett tillvägagångssätt
              som utan tvekan strider mot Wienkonventionen om diplomatiska och
              konsulära förbindelser. I de länder där Eritrea saknar diplomatisk
              eller konsulär representation drivs skatten ofta in informellt
              genom partirepresentanter eller aktivister vars aktiviteter i
              vissa länder är att betrakta som en form av utpressning.
            </seg>
            <seg n="86823f9d">
              Detta är kärnan i skatteindrivningen och hur den sker, enligt
              Förenta nationernas monitoringgrupp i den rapport man presenterade
              i juli förra året.
            </seg>
            <seg n="8f0cf53f">
              Herr talman! Att en ambassad eller ett regeringsparti ägnar sig
              åt en sådan verksamhet kan inte accepteras av svenska myndigheter.
              Alla invånare i Sverige ska kunna känna sig trygga här. Många
              människor i vårt land har flytt från odemokratiska regimer, och
              vi får inte se mellan fingrarna med hur auktoritära och totalitära
              stater genom sina diplomatiska beskickningar i Sverige övervakar,
              förföljer eller utpressar sina medborgare i exil.
            </seg>
            <seg n="152304dd">
              Uttrycket diplomati kan inte tänjas så till den grad att det
              omfattar grov kriminalitet då måste svenska myndigheter agera.
              Eritreas ambassad i Sverige ägnar sig åt sådan verksamhet som
              rimligen står i strid med Wienkonventionen om diplomatiska och
              konsulära förbindelser. Svenska myndigheter måste tydligt klargöra
              för regeringen i Asmara att om inte indrivningen av eritreaners
              inkomst i Sverige upphör finns ingen anledning för Eritrea att
              ha någon ambassad i Sverige.
            </seg>
            <seg n="c24b0446">
              Den eritreanska regimen, herr talman, blir i dag alltmer isolerad.
              Allt fler eritreaner väljer att vända sig mot regimen. Allt fler
              väljer att ansluta sig till olika oppositionsgrupper. I takt med
              att detta sker försämras samtidigt situationen i Eritrea. En diktatur
              som blir alltmer rädd kommer också att agera alltmer av fruktan.
              Den kommer att agera alltmer irrationellt, och den kommer att
              agera alltmer brutalt.
            </seg>
            <seg n="65c46fc4">
              Det är detta vi nu ser. Vi ser hur en ledare i Eritrea, Isaias
              Afewerki, och hur ett regeringsparti i Eritrea, PFDJ, inte längre
              är befriare utan i stället har blivit förtryckare. De har lett
              landet in i en återvändsgränd där Eritrea i dag är Afrikas Nordkorea.
              Detta kan bara sluta på ett enda sätt om det fortsätter, nämligen
              i en ännu värre katastrof.
            </seg>
            <seg n="311aedf2">
              Herr talman! Det hade dock inte behövt bli så. Efter befrielsen
              från Etiopien 1992 kunde Eritrea i stället ha blivit det goda
              exemplet i östra Afrika och på Afrikas horn. Det kunde ha varit
              en demokrati. Det kunde ha utvecklats till ett gott samhälle där
              människor kände sig trygga, ett samhälle som inte var splittrat
              och delat mitt itu. Det kunde ha varit ett samhälle där diasporan
              och människor i Eritrea kunde stärka varandra och erbjuda den
              globaliserade världen Eritreas rika kultur, tradition och historia.
              Det blev dock inte så.
            </seg>
            <seg n="ab9740dc">
              I stället styrs Eritrea i dag av en av världens värsta regimer.
              Det är detta förtryck som finansieras genom tvåprocentsskatten.
              Detta är inte vilken skatt som helst. Den drivs inte in av vilken
              regim som helst. Den drivs inte in med vilka metoder som helst,
              utan det handlar om en utpressning som pågår i vårt land som är
              riktad mot invånare här i vårt land, i Sverige. Den får mycket
              stora konsekvenser för många av dem som inte betalar. Det är oacceptabelt.
            </seg>
            <seg n="0b81d89d">
              Justitieutskottet skriver i sitt betänkande, herr talman, att
              närmare riktlinjer för hur FN-resolutionen ska tolkas ännu inte
              har utfärdats, och man efterlyser ytterligare riktlinjer. Man
              noterar också att det pågår brottsutredningar i Sverige med anledning
              av denna verksamhet och att åtgärder kan komma att vidtas från
              svensk sida längre fram.
            </seg>
            <seg n="e4e7dcab">
              Jag tolkar detta som att riksdagen kommer att fortsätta följa
              denna fråga och att vi har anledning att återkomma till detta
              framöver. För min del, som motionär, accepterar jag detta något
              motvilligt, ska väl sägas. Jag ser dock fram emot en fortsatt
              behandling av detta ärende framöver.
            </seg>
            <seg n="ad7b7b38">
              (Applåder)
            </seg>
          </u>
          <note n="458dcfa8">
            I detta anförande instämde Roger Haddad (FP) och Arhe Hamednaca
            (S).
          </note>
          <note type="speaker" n="57572ffe">
            Anf. 184 MIKAEL JANSSON (SD):
          </note>
          <note n="2ed08899">
            Herr talman! Jag vill inledningsvis yrka bifall till reservation
            16.
          </note>
          <u who="mikael_jansson_a9d5f0_w" xml:id="i-661d6e7252cfb6ad-0" n="0af371f9">
            <seg n="c26681a1">
              Bristen på polis är alarmerande såväl i glesbygd som i storstad.
              Bristen på polis i glesbygd gör att människor utsatta för brott
              lämnas åt sitt öde på grund av avstånden till tätorten. Bristen
              på polis i storstad gör att människor inte får skydd mot en ny
              typ av förråat och organiserat våld. Dessa brister måste åtgärdas,
              inte med en åtgärd utan med flera. Jag vill beröra möjligheterna
              att genom omorganisation och resurseffektivitet skapa möjligheter
              för polisen att möta kriminaliteten på de nya, högre våldsnivåerna.
              Det gäller främst den organiserade brottsligheten.
            </seg>
            <seg n="a5bb1b60">
              Först vill jag betona att jag är väldigt förvånad över att regeringen
              har valt att lägga ned den särskilda beredskapspolisen. Den särskilda
              beredskapspolisen bestod av civilpliktiga som efter grundutbildning
              fick repetitionsutbildning vartannat år. Det var en väldigt kostnadseffektiv
              enhet, och de som har sett den särskilda beredskapspolisen i övning
              vet vilken kapacitet den hade. Alla hade också värnpliktsutbildning
              i botten.
            </seg>
            <seg n="404e6473">
              Den särskilda beredskapspolisen var kostnadseffektiv eftersom
              den hade förmåga att snabbt mobilisera och stödja den ordinarie
              polisen. Kostnaden stannade vid repetitionsutbildning och insatskostnader.
              När stormen Gudrun stormade som värst prövades den särskilda beredskapspolisen
              och fick ett väldigt högt betyg. Sverigedemokraterna har budgeterat
              för att behålla den särskilda beredskapspolisen.
            </seg>
            <seg n="048cd238">
              Sverige har länge varit förskonat från organiserad brottslighet,
              men utvecklingen har snabbt gått åt fel håll. Jag anser, herr
              talman, att polisen måste få ett annat verktyg att ta fram vid
              samhällskollapser som dem vi sett i exempelvis Rosengård. När
              den organiserade brottsligheten tar över rättshållningen och skriver
              egen lag måste allt göras för att motarbeta det.
            </seg>
            <seg n="ca71d230">
              De gendarmerier som finns på kontinenten har kunnat fylla en
              sådan roll. Kostnader och förutsättningar för att sätta upp ett
              gendarmeri även i Sverige bör utredas. Gendarmer måste naturligtvis
              särskilt prövas för sin lämplighet. Det finns ett gendarmeri i
              Texas i USA, Texas Rangers, där man säger one riot, one ranger.
            </seg>
            <seg n="8738e680">
              Det säger något om den inställning som måste finnas när samhället
              står inför svåra påfrestningar som vi själva har skapat. Hårt
              måste sättas mot hårt. Precis som polisens mjuka sida är viktig
              när man skapar förtroende hos ungdomsgäng och i kriminella miljöer
              måste hårt sättas mot hårt när brottsligheten visar ett sådant
              ansikte.
            </seg>
            <seg n="72098c5f">
              Ordningsmakten måste kunna garantera säkerheten i alla svenska
              bostadsområden. Det kan inte vara så att organiserad brottslighet
              tar över rättshållningen i ett bostadsområde och man lämnar de
              boende att leva i en sådan situation. Det är inte hållbart.
            </seg>
            <seg n="fffd7a3c">
              Brasilien är ett sådant land där den vanliga polisen fick lämna
              utrymme för andra resurser och andra organisationer för att kunna
              skapa stabilitet. Man har också lyckats med det.
            </seg>
            <seg n="9c5cb9b1">
              Hur många gendarmer behövs det enligt förslaget? Vilken beväpning
              och taktik ska de använda? Det är frågor som bättre lämpar sig
              för en specialistutredning än för en rent politisk bedömning.
              Ett gendarmeri ligger under polisen, men är militärt organiserat.
              Om utbildningen av särskilda beredskapspoliser åter tas upp kan
              dessa civilpliktiga lämpligen sorteras in i ett gendarmeri som
              en särskild förstärkning.
            </seg>
          </u>
          <note n="93882ae1">
            Överläggningen var härmed avslutad.
          </note>
          <note n="f7d6989a">
            19 § Bordläggning
          </note>
          <note n="b41f593b">
            Anmäldes och bordlades
          </note>
          <note n="83f9721e">
            20 § Anmälan om interpellation
          </note>
          <note n="2fc79d7e">
            Anmäldes att följande interpellation framställts
          </note>
          <note n="dc29356d">
            den 15 mars
          </note>
          <note n="9d301649">
            Marie Nordén
          </note>
          <note n="6d21c2e4">
            Interpellationen redovisas i bilaga som fogats till riksdagens
            snabbprotokoll tisdagen den 20 mars.
          </note>
          <note n="b717337a">
            21 § Anmälan om frågor för skriftliga svar
          </note>
          <note n="8559e1ee">
            Anmäldes att följande frågor för skriftliga svar framställts
          </note>
          <note n="dc29356d">
            den 15 mars
          </note>
          <note n="b06f84f0">
            William Petzäll
          </note>
          <note n="7988a220">
            Josefin Brink
          </note>
          <note n="9b836c90">
            Tina Acketoft
          </note>
          <note n="2d1c5158">
            Ulla Andersson
          </note>
          <note n="cce82d51">
            Frågorna redovisas i bilaga som fogats till riksdagens snabbprotokoll
            tisdagen den 20 mars.
          </note>
          <note n="ebd7c17b">
            22 § Anmälan om skriftligt svar på fråga
          </note>
          <note n="aab33d0d">
            Anmäldes att skriftligt svar på följande fråga inkommit
          </note>
          <note n="dc29356d">
            den 15 mars
          </note>
          <note n="18bad303">
            Hans Olsson
          </note>
          <note n="79228326">
            Svaret redovisas i bilaga som fogats till riksdagens snabbprotokoll
            tisdagen den 20 mars.
          </note>
          <note n="b7a95d90">
            23 § Kammaren åtskildes kl. 21.01.
          </note>
          <note n="1e9284f6">
            Förhandlingarna leddes
          </note>
          <note n="d3dac6c2">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
