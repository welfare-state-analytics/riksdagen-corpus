<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--4</head>
          <docDate when="2011-09-20 00:00:00">2011-09-20 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:4
          </note>
          <note>
            Tisdagen den 20 september
          </note>
          <note>
            Kl. 13:00 - 16:50
          </note>
          <note>
            1 § Debatt med anledning av budgetpropositionen
          </note>
          <note type="speaker">
            Anf. 1 Finansminister ANDERS BORG (M):
          </note>
          <note>
            Herr talman! Jag har nu överlämnat budgetpropositionen för 2012,
            Tid för ansvar , till Sveriges riksdag.
          </note>
          <note>
            Budgetpropositionen överlämnas i ett mycket allvarligt läge.
            En svår ekonomisk kris ligger över hela Europa. Länder som under
            decennier har vanskött sin ekonomiska politik, byggt upp skulder
            och eftersatt sin konkurrenskraft drabbas nu mycket hårt.
          </note>
          <note>
            Grekland, Italien och Portugal lider av såväl för hög skuldsättning
            och för stora underskott som bristande konkurrenskraft. Andra
            länder som på senare år har tappat greppet om en överhettning
            Spanien och Irland står nu i ruinerna av sina tidigare ekonomiska
            framgångar.
          </note>
          <note>
            Till detta ska läggas att USA präglas av politiska låsningar,
            där man med 100-procentig skuld och 10-procentiga underskott i
            det ena lägret vägrar att höja skatterna och i det andra lägret
            vägrar att ta utgiftssidan på allvar.
          </note>
          <note>
            Det är ett utomordentligt ekonomisk-politiskt bekymmer som hänger
            över världsekonomin. Detta kommer att fortgå under lång tid. Skulder
            och konkurrenskraft är inte något som man löser på kort tid. Vi
            kan räkna med fortsatt oro under oktober, in i november och från
            november till december. Månad efter månad kan mycket väl läggas
            till dessa orostider.
          </note>
          <note>
            I denna karga miljö står Sverige starkt. Vi står starkt därför
            att vi har starka offentliga finanser. Vi kan som ett av få industriländer
            lägga en budget med balans i våra offentliga finanser. Vi har
            reducerat vår skuld med 10 procent av bnp under den tid som jag
            har varit finansminister. Vi har en långsiktig hållbarhet tack
            vare pensionssystem och väl fungerande hälso- och sjukvård som
            få andra länder kan uppvisa.
          </note>
          <note>
            Vi kan med trovärdighet ge grundläggande löften till våra medborgare:
            Här kommer det inte att behövas chockhöjningar av skatterna. Här
            kommer det inte att behövas några drastiska nedskärningar i välfärdssystemen.
          </note>
          <note>
            När andra länder samlas för extramöten om skattehöjningar och
            nedskärningar kan vi i Sverige tala om att göra åtgärder för att
            motverka krisen. Det är vi ensamma om.
          </note>
          <note>
            Sverige står också starkt därför att vi är en kunskapsnation
            med välutbildad arbetskraft, teknikorienterade företag och stora
            satsningar på forskning och utveckling. Vi klarar av att möta
            en globalisering som en positiv utmaning.
          </note>
          <note>
            Sverige står starkt också därför att vi har förstärkt arbetslinjen.
            Som få andra länder har vi reformerat vår arbetsmarknad för att
            förbättra vår förmåga till omställning, för att varaktigt öka
            sysselsättningen och för att vi ska ha en svensk modell där parternas
            ansvarstagande lägger en god grund för samhällsekonomisk stabilitet
            och där vi kan ta steg efter steg mot full sysselsättning.
          </note>
          <note>
            Sverige står starkt också därför att vi har ett grundläggande
            förtroende mellan väljare och valda. Vi har i Sverige ett förtroendekapital
            därför att vårt politiska klimat bygger på samförstånd. Det är
            naturligtvis diskussion men också ett syfte att mötas för att
            hitta gemensamma lösningar. Andra länder slits sönder av konflikter
            och instabilitet. I Sverige har vi upprätthållit en grundläggande
            förtroendelänk som ger oss en styrka och en ekonomisk stabilitet.
          </note>
          <note>
            Sverige står starkt men inte opåverkat. När den grekiska ekonomin
            mörknar påverkar det världens börser. När banksystemet i Europa
            skakar slår det igenom också i Sverige. Den osäkerheten påverkar
            konsumtionen. Vi ser att hushållen håller hårdare i plånböckerna
            och är mer försiktiga. Vi ser att börsoro och osäkerhet om banker
            också påverkar industrin. Investeringstakten dämpas när lönsamheten
            går ned.
          </note>
          <note>
            Oroskedjan är tydlig. Den går från Aten till Rom, från Rom till
            Lissabon och från Lissabon till Dublin. Vårt mål måste vara att
            säkra att den inte fortsätter till Stockholm.
          </note>
          <note>
            Vi räknar med en tillväxt under nästa år på 1 procent. Vi räknar
            därefter med att låga realräntor, stark disponibelinkomstutveckling
            och bra sysselsättningstillväxt under senare år gör att vi får
            tillbaka en konsumtion när läget stabiliseras. Vi räknar med att
            högt kapacitetsutnyttjande, rimligt vinstläge och låga räntor
            gör att investeringarna så småningom tar fart, och då har vi åter
            tillväxt i svensk ekonomi.
          </note>
          <note>
            Regeringens prioriteringar i detta läge är mycket tydliga. Den
            första prioriteringen är att säkra skyddsvallar, att säkra skyddsvallar
            kring svensk ekonomi i en orolig omvärld. Vi vet att underskottsfinansiering
            är roten till den osäkerhet som vi nu upplever. Skuldsättning
            kan inte botas med mer skuldsättning.
          </note>
          <note>
            Vi har ett handlingsutrymme. Vi har ett manöverutrymme. Inträffar
            det en olycka och de risker vi befarar faller ut, då har vi i
            Sverige möjligheter att agera kraftfullt utan att den ekonomiska
            politiken blir en källa till osäkerhet.
          </note>
          <note>
            Vi har sett vad det har betytt i Grekland, Italien, Spanien och
            Irland: Underskott kostar jobb. Underskott kostar jobb i välfärden.
            Underskott kostar jobb under lång tid. Vi ska säkra att vi har
            stabilitet och skyddsvallar.
          </note>
          <note>
            Vi har ett förtroendekapital i svensk ekonomi. Det är det som
            gör att vi kan säkra en efterfrågebaserad politik för att hindra
            att arbetslösheten slår igenom. Men vi vet inte hur länge detta
            varar och hur djup och varaktig denna nedgång riskerar att bli.
            Då behöver vi skyddsvallar.
          </note>
          <note>
            Skyddsvallarna innebär att vi siktar på balans för 2012. Skyddsvallarna
            innebär att vi är tillbaka på överskott 2013. Skyddsvallarna innebär
            att vi är tillbaka på 1 procents överskott 2014.
          </note>
          <note>
            När skulderna exploderar i andra länder har vi minskat dem med
            10 procent av bnp. När skulderna ligger på 85 procent i euroområdet
            och på 100 procent i USA ligger de på strax över 35 procent i
            Sverige. Det ger oss en grundläggande stabilitet och trygghet
            kring svensk ekonomi.
          </note>
          <note>
            Det kan bli värre. Det kan bli värre med Grekland. Det kan bli
            värre med Europas banker. Det kan bli värre med USA:s ekonomi.
            Osäkerheterna är många. I det läget chansar man inte, utan då
            bygger man skyddsvallar och ser till att vi har ett handlingsutrymme
            om kriserna knackar på dörren.
          </note>
          <note>
            Vi har också agerat med kraft. Den andra uppgiften i den ekonomiska
            politiken är att säkra att Sverige inte drabbas alltför hårt.
            Det gör vi med tillfälliga stimulanser av inhemsk efterfrågan.
            Halva det budgetutrymme som vi använder i årets budgetproposition
            utgörs av tillfälliga stimulanser: arbetsmarknadspolitik och underhållsinvesteringar
            i infrastruktur.
          </note>
          <note>
            Vi har möjligheter att låta automatiska stabilisatorer verka,
            om krisen förvärras. Vi har kraft att i ett sådant läge förstärka
            stimulanserna för att tillfälligt dämpa ett efterfrågefall utan
            att det leder till osäkerhet.
          </note>
          <note>
            När vi ser en inbromsning ska vi naturligtvis motverka den. De
            tillfälliga stimulanser jag nämnde handlar om 5 miljarder i infrastruktur
            och närmare 8 miljarder i arbetsmarknadspolitik. Det är tillfälliga
            stimulanser som gör att vi säkrar att efterfrågefallet inte blir
            för stort.
          </note>
          <note>
            Om den första pelaren i vår politik är skyddsvallar och den andra
            är tillfälliga stimulanser, då är den tredje att bygga Sverige
            starkare på lång sikt. Vår uppgift är att se till att svenska
            företags och svenska löntagares konkurrenskraft stärks på sikt.
            Vi ska uppmuntra företag att anställa och göra så att man vågar
            behålla och nyanställa personal. I det perspektivet är restaurangmomsen
            ett naturligt förslag. Jag är övertygad om att det leder till
            fler jobb.
          </note>
          <note>
            Vi har i dag gett Konkurrensverket, Skatteverket, Konjunkturinstitutet
            och Statistiska centralbyrån i uppdrag att följa denna reform
            för att säkra att vi får en prisnedgång, för att säkra att svart
            blir vitt och för att säkra att det blir jobb av de prissänkningar
            som måste komma.
          </note>
          <note>
            Låt oss minnas kritiken mot ROT och RUT. Vi räknade med 4 500
            jobb. När vi nu tittar på det ser det ut som om det har blivit
            tre fyra gånger så många arbeten. Det var samma kritik mot en
            liknande åtgärd. Vi ska vara försiktiga. Vi ska räkna försiktigt.
            Vi ska inte ta några risker med Sverige. Men låt oss hoppas och
            se tiden an för att se om inte detta kan ge ett och annat jobb
            för människor som annars har tuffa förhållanden på arbetsmarknaden.
          </note>
          <note>
            Vi förbättrar också företagsklimatet. Vi inför en förenkling
            av expertskatten. Det är en åtgärd som många av våra stora exportföretag
            har efterfrågat. Vi förbättrar 3:12-reglerna. Vi inför ett investeringssparkonto
            som ger bättre förutsättningar för sparande och kapitalbildning
            i Sverige.
          </note>
          <note>
            Vi gör en bred kunskapssatsning. Det handlar om lärarnas ställning
            med nya karriärmöjligheter. Det handlar om en riktad insats för
            att förstärka matematikundervisningen. Det handlar om viktiga
            insatser för att arbetsplatsintroduktionen ska fungera bättre.
            Det här är satsningar på kunskap som både bygger tillväxt och
            underlättar för människor att få en starkare ställning på en arbetsmarknad
            som också kräver omställning.
          </note>
          <note>
            Vi har också en politik för att förstärka arbetslinjen. Fattigdomsfällorna
            i socialbidrag och försörjningsstöd har varit en brist i det svenska
            välfärdssystemet. Under det kommande året kommer vi med förslag
            för att minska avräkningen i försörjningsstödet och etableringsstödet.
            Tillsammans med jobbskatteavdrag och andra reformer betyder det
            här att vi också i kristider kan förstärka vår arbetslinje.
          </note>
          <note>
            Det här är den samlade politiken: skyddsvallar, tillfälliga stimulanser
            och långsiktig tillväxt. Till det läggs ett fjärde ben. Det är
            att vårda sammanhållningen. I kris sitter man i samma båt. Då
            är det viktigt att vi kan göra fördelningspolitiska reformer också
            när budgetutrymmet är knappt. Vi förstärker bostadsbidragen för
            barnfamiljer. Vi förstärker bostadsbidragen för pensionärer med
            låg eller begränsad inkomstpension. Det är viktigt i kristider
            att man bekämpar att krisen drar isär samhället, och det är viktigt
            att man bygger sammanhållning också i sådana tider.
          </note>
          <note>
            Politiken är tydlig: skyddsvallar, stimulanser, tillväxtpolitik
            och sammanhållning. Det är de fyra ben som den här budgeten vilar
            på.
          </note>
          <note>
            När jag möter mina kolleger, som nu i helgen i Polen, slås jag
            av den styrka Sverige kan visa i kristider. Det är i kristider
            som arbetslinjen är som viktigast. Vi kan uppvisa stigande sysselsättning
            under de senaste åren och räkna med det de kommande därför att
            vi har gjort reformer. Jobbskatteavdrag, a-kasseförändringar,
            sjukförsäkringsreformer och företagsklimat har gjort att fler
            vill arbeta och fler vill anställa. Därför står svensk arbetsmarknad
            på sikt starkare än arbetsmarknaden i många andra länder.
          </note>
          <note>
            Till detta ska läggas en ansvarsfull lönebildning. Vi ser nu
            att parterna börjar närma sig förhandlingar. Jag är övertygad
            om att vi åter kommer att landa i slutsatsen att svenska arbetsmarknadsparter
            tar ett ansvar som det är få andra länder förunnat att uppleva.
          </note>
          <note>
            I krisen visar Sverige sin styrka också i sammanhållningen. Vi
            har gått igenom 2007, 2008 och 2009, och Sverige är fortfarande
            ett av de länder i världen som har minst risker för fattigdom,
            minst skillnader i förmögenhet och minst skillnader i inkomst
            och välfärd. Det har vi därför att vi bygger ett starkt samhälle
            som också vårdar dem som är sämst lottade. Det är en trygghet
            som vi kan erbjuda medborgarna därför att vi har en styrka i vår
            ekonomi.
          </note>
          <note>
            Vi bygger också ett starkt Sverige därför att vi är en kunskapsnation.
            När andra länder nu skär ned insatser inom utbildning och forskning
            kan vi möta konkurrensen från Kina och Asien med mer av kunskapsinvesteringar,
            forskning, företagsamhet och dynamik.
          </note>
          <note>
            Sveriges styrkor är arbete, sammanhållning och kunskap. Syftet
            med vår budget är att lägga en stark krispolitik som skyddar Sverige
            i en svår tid men som också bygger vägar in i framtiden.
          </note>
          <note type="speaker">
            Anf. 2 TOMMY WAIDELICH (S):
          </note>
          <note>
            Herr talman! Mörka moln hopar sig vid horisonten. Den finanskris
            som hösten 2008 slog klorna i världsekonomin har nu gått in i
            en betydligt allvarligare fas. Låt oss minnas vad som var orsaken
            till finanskrisen. Det var inte politiker som inte skötte sina
            offentliga finanser. Det var en oreglerad finansmarknad som fick
            härja fritt. Där kan man möjligtvis säga att politikerna hade
            ansvar för att reglera, men låt inte finanskrisen 2008 och det
            vi upplever nu vara en fråga om politiker som har misskött sina
            offentliga finanser. Sedan kan det vara så att misskötta offentliga
            finanser späder på problemen. Vi ser också att vissa länder har
            en minskad buffert. Men vi såg i den första fasen av finanskrisen
            att det var skattebetalarna som fick ta över de förluster som
            uppkom i den privata sektorn, inte minst i oreglerade investmentbanker
            i USA.
          </note>
          <note>
            Den här krisen har nu också fått den europeiska valutaunionen
            att skaka i sina grundvalar. Situationen är oerhört allvarlig.
            Den politiska handlingskraften hos Europas ledare saknas än så
            länge för att komma till rätta med situationen på finansmarknaden
            och få balans i de offentliga finanserna som har fungerat som
            en buffert.
          </note>
          <note>
            Den höst som vi har framför oss kan bli dramatisk. Risken för
            att den grekiska staten inom kort ställer in betalningarna är
            överhängande. Konsekvenserna av en sådan händelseutveckling kan
            knappast överdrivas. Därför har vi socialdemokrater föreslagit
            ett antal åtgärder som vi vill se på EU-nivå. Det handlar om alltifrån
            skärpt reglering av finanssektorn till bättre övervakning där
            bland annat Europeiska revisionsrätten ska få möjlighet att granska
            statens nationalräkenskaper närmare. Vi tror att det behövs en
            mer aktiv politik på EU-nivå. Här skulle jag gärna se att regeringen
            var mer offensiv.
          </note>
          <note>
            De betydande obalanser som har uppstått i världsekonomin kommer
            att ta mycket lång tid att återställa. Att en rad länder i vår
            omvärld under de närmaste åren kommer att genomföra mycket omfattande
            saneringsprogram för sina offentliga finanser kommer självfallet
            att påverka den starkt exportberoende ekonomi som vi har här i
            Sverige. Den här gången är Sverige dessutom självt sämre rustat
            än när finanskrisen inleddes 2008. Riksbanken kan inte stimulera
            på samma sätt via räntevapnet, och den rörliga svenska kronan
            har begränsade möjligheter att ge den svenska exportindustrin
            draghjälp.
          </note>
          <note>
            Till det kommer att vi möter en eventuell ny kris med massarbetslöshet
            och ett utanförskap som inte bara bitit sig fast utan dessutom
            gjort många svenskar fattigare och mer sårbara. När allt fler
            utförsäkras och tvingas leva på socialbidrag fungerar inte ekonomiska
            stabilisatorer som a-kassan. Risken för omfattande social utslagning
            är uppenbar. Det kommer i så fall att drabba oss alla såväl genom
            minskad tillväxt som genom ökad otrygghet.
          </note>
          <note>
            Det finns också andra inhemska faktorer som utgör starka orosmoment.
            En sådan är hushållens skuldsättning och de senaste årens snabba
            uppgång av bostadspriserna. Skuldsättningsgraden, inte minst bland
            yngre hushåll i storstäderna, är nu på en extremt hög nivå. Det
            här gör mig orolig. Vår egen kris på 90-talet och den aktuella
            situationen i en rad industriländer visar med vilken enorm kraft
            ett boprisfall kan slå mot tillväxt, sysselsättning och offentliga
            finanser.
          </note>
          <note>
            Därför, herr talman, måste Sverige ha en beredskap för att möta
            en lågkonjunktur av betydande djup och längd. Vi måste mobilisera
            både politiskt och ekonomiskt. Det är tid för ansvarstagande och
            samarbete. Jag skulle önska och vilja efterlysa en mer aktiv hållning
            från regeringen när det gäller att förankra sin politik i riksdagen.
            Vi får hoppas att vi under det kommande riksdagsåret får se en
            statsminister som i den meningen är betydligt mer aktiv än under
            det riksdagsår som vi nu lämnat bakom oss.
          </note>
          <note>
            Herr talman! Om två veckor kommer vi socialdemokrater att presentera
            vårt budgetalternativ. Det blir ett budgetalternativ byggt på
            tre hörnstenar.
          </note>
          <note>
            Den första är ansvar för offentliga finanser. Detta är helt grundläggande.
            Starka offentliga finanser är kärnan i vår ekonomiska politik.
            Att värna offentliga finanser handlar om att stärka såväl konjunktur-
            som strukturpolitiken. Genom ett högt finansiellt sparande i goda
            tider kan vi stimulera ekonomin och värna välfärden i sämre tider.
            Det är klassisk socialdemokratisk konjunkturpolitik.
          </note>
          <note>
            Sunda offentliga finanser handlar också om att rusta Sverige
            för de långsiktiga utmaningar som väntar. Inte minst kommer den
            växande äldre befolkningen att ställa krav på ökade insatser inom
            äldreomsorg och sjukvård.
          </note>
          <note>
            Den andra hörnstenen är en vassare arbetslinje. När den borgerliga
            regeringen tillträdde år 2006 var det stora målet att minska det
            så kallade utanförskapet. Nu visar färska uppgifter från riksdagens
            utredningstjänst att utanförskapet, som Moderaterna själva definierat
            det, är kvar på samma nivå som i valrörelsen 2006 då situationen
            på arbetsmarknaden av den dåvarande borgerliga oppositionen beskrevs
            i termer av massarbetslöshet.
          </note>
          <note>
            Nu behövs nytänkande. Nu behövs nya grepp. Regeringens jobbpolitik,
            som nästan enbart byggt på skattesänkningar, har nått vägs ände.
            Massarbetslösheten har bitit sig fast, och i takt med att folk
            tvingats ut ur arbetslöshets- och sjukförsäkringarna har socialbidragskostnaderna
            ökat kraftigt. Så blev arbetslinjen en bidragslinje. Den utvecklingen
            måste vändas. Arbetslinjen ska återupprättas i en vassare form.
          </note>
          <note>
            Den tredje hörnstenen är investeringar i den kunskapsbaserade
            ekonomin. I den globaliserade ekonomin måste Sverige konkurrera
            med kunskap. Det som andra länder gör billigt måste vi göra bättre
            och med högre kunskapsinnehåll. Det handlar inte minst om investeringar
            i forskning, ett effektivare utbildningssystem och ett tätare
            strategiskt samarbete mellan politik, näringsliv och akademi för
            att utveckla vår förmåga att ständigt förändra och förnya Sveriges
            produktportfölj.
          </note>
          <note>
            Ansvar för offentliga finanser, en vassare arbetslinje och investeringar
            i den kunskapsbaserade ekonomin är det som bygger Sverige starkt
            nu och i framtiden, det som lyfter oss ur massarbetslöshet och
            ger oss bättre förutsättningar att klara framtidens utmaningar.
            De är de socialdemokratiska prioriteringarna inför höstens budget,
            och jag kommer om några veckor att mer i detalj redovisa vårt
            alternativ som följer de prioriteringarna.
          </note>
          <note>
            Låt mig göra några kommentarer till regeringens budget, som vi
            har på riksdagens bord i dag. Anders Borg talar om tid för ansvar.
            Att ta ansvar är för mig att se verkligheten som den är. Jag tycker
            inte att de bedömningar som regeringen gör i sin budgetproposition
            visar verkligheten som den är. Det görs en alldeles för optimistisk
            bedömning av den ekonomiska utvecklingen, framför allt för 2013
            och 2014. Det kan närmast betraktas som en glädjekalkyl att spå
            en tillväxt för 2013 på 3,5 procent och en arbetslöshet för 2015
            på 5,5 procent, detta särskilt som budgeten inte innehåller några
            offensiva insatser.
          </note>
          <note>
            Det enda som refereras till i den text vi har framför oss är
            att en expansiv penningpolitik och en restaurangmoms skulle bidra
            till att tillväxten tog fart i Sverige. Jag tror inte på den bedömningen.
            Jag tror att det är en glädjekalkyl. Jag skulle därför gärna vilja
            höra Anders Borg utveckla hur Finansdepartementet och han själv
            har kommit fram till dessa positiva siffror.
          </note>
          <note>
            Som sagt, tid för ansvar är att se verkligheten som den är. Men
            det är också att säkra en politik som har majoritet i riksdagen.
            Jag skulle önska mer av verklighetsinsikt när det gäller möjligheterna
            till tillväxt i Sverige. Då krävs investeringar av betydligt större
            magnitud än de som vi har sett i dagens budget. Det krävs investeringar
            i utbildning och infrastruktur.
          </note>
          <note type="speaker">
            Anf. 3 Finansminister ANDERS BORG (M) replik:
          </note>
          <note>
            Herr talman! Sverige befinner sig i ett mycket allvarligt läge.
            Därför måste jag naturligtvis välkomna när Tommy Waidelich säger
            att han är beredd att söka mer av samförstånd och samtal i Sveriges
            riksdag. Det är bra. Vi har lagt en budget, och det finns säkert
            utrymme att tala om den i många av utskotten under hösten.
          </note>
          <note>
            Det kanske viktigaste beskedet från Tommy Waidelich var att om
            två veckor kommer alla detaljerna. Om två veckor läggs den socialdemokratiska
            budgetsmotionen fram, och då får vi beskeden. Då ska alla de skatter
            och utgifter komma som nu ska hanteras. Det har vi väntat på eftersom
            löftena varit omfattande. Det har gällt a-kassa, rätt till heltid,
            Ams-satsningar och allt vad det är. Det fanns omfattande skattehöjningar
            i den socialdemokratiska politiken. Det var höjd arbetsgivaravgift
            för unga, höjda inkomstskatter, avvecklad RUT och nu även försämringar
            för restaurangbranschen. 2025 miljarder i utgifter betalades med
            2025 miljarder i skattehöjningar. Nu har Tommy Waidelich lagt
            till listor med ytterligare utgifter, och då vill vi gärna se
            hur det hela ska gå ihop. Det är den frågan som ska få svar om
            två veckor.
          </note>
          <note>
            Jag har tre grundläggande frågor till Tommy Waidelich. Hur blir
            det med underskotten kommer ni att gå till underskottsfinansiering?
            Hur blir det med att ta risker i svensk ekonomi är ni beredda
            att underminera skyddsvallarna? Och hur är det med skulderna är
            ni beredda att skuldsätta Sverige i ett läge där det är skulderna
            som tynger världsekonomin?
          </note>
          <note type="speaker">
            Anf. 4 TOMMY WAIDELICH (S) replik:
          </note>
          <note>
            Herr talman! Den här debatten är ju en bordläggningsdebatt. Den
            handlar om den budget som Anders Borg har presenterat. Den handlar
            inte om min budget. Den kommer jag att presentera om två veckor.
          </note>
          <note>
            Den kommer inte att ha underskottsfinansiering. Däremot kommer
            den att ha investeringar för framtiden, som gör att tillväxten
            tar fart, att arbetslösheten minskar. Den budget som Anders Borg
            presenterar har ingenting annat än krogmomsen som stimulans. Hur
            tror Anders Borg att vi med sänkt krogmoms ska kunna komma ned
            till en arbetslöshet på 5,5 procent år 2015?
          </note>
          <note type="speaker">
            Anf. 5 Finansminister ANDERS BORG (M) replik:
          </note>
          <note>
            Herr talman! Det är en förvånande konjunkturpolitik från en socialdemokrat
            att säga att man i kristider bör försämra förutsättningarna för
            branscher genom höjda skatter. Det är den omvända politik som
            Tommy Waidelich vill se, inte bara beträffande ungdomsarbetsgivaravgifterna
            utan också vad gäller inkomstskatter och RUT.
          </note>
          <note>
            Ska man därtill även ta tillbaka tjänstemomssänkningen har man
            apterat en skattebomb med ökat kostnadstryck och indragen efterfrågan
            i svensk ekonomi. Det är skattehöjningsbomben som Socialdemokraterna
            står för. Eller blir det underskott? Vi har sett den politiken
            i andra länder. Där har man hela tiden ansett att det är för lite
            och för sent på alla områden, och när krisen började gick man
            ut med stora stimulanspaket. Dessa länder har i dag mycket högre
            arbetslöshet än Sverige. Det man har kvar är inte sysselsättning,
            det är underskott och skulder.
          </note>
          <note>
            Är Tommy Waidelich nu beredd att säga att han i sin politik ska
            hålla balans i offentliga finanser, eller blir det underskott
            och skuldsättning från Socialdemokraterna?
          </note>
          <note type="speaker">
            Anf. 6 TOMMY WAIDELICH (S) replik:
          </note>
          <note>
            Herr talman! Vi socialdemokrater har alltid hållit balans i våra
            budgetar. Undantaget har varit att ni, Anders Borg, inte hållit
            balans. Ni har inte följt regelverket intill nyligen. Där välkomnar
            jag er omsvängning. I den frågan behöver du alltså inte tveka.
          </note>
          <note>
            I sitt nästa inlägg kan Anders Borg få svara igen på den fråga
            jag ställde, nämligen hur krogmomsen kan bidra till att tillväxten
            tar sådan fart att vi år 2015 har en arbetslöshet på 5,5 procent.
          </note>
          <note>
            Den här budgeten utgår inte från verkligheten. Den bygger mest
            på glädjekalkyler och fromma förhoppningar.
          </note>
          <note type="speaker">
            Anf. 7 CARL B HAMILTON (FP) replik:
          </note>
          <note>
            Herr talman! Låt mig börja där Tommy Waidelich nyss slutade och
            tala om det här med prognoser och glädjekalkyler. Att göra prognoser
            på bnp och annat är inte politik. Det är ett ekonomisk-statistiskt
            expertjobb. Politik är att vilja någonting med den bnp som skapas.
            Politik är att ordna så att bnp växer. Det är politik, inte att
            stå och diskutera konjunkturprognoser.
          </note>
          <note>
            Men vad vill då Socialdemokraterna? Europa är i kris. USA är
            i kris. Då har vi här en våldsam inhemsk utgiftsexpansion: transfereringar
            till a-kassan, sänkta a-kasseavgifter, bidrag till barnfamiljer,
            pensionärer och studenter, nya pengar till sjukförsäkring, statligt
            riskkapital och ökade utgifter via regeringen för infrastruktur,
            utbildning, yrkesutbildning, gröna jobb och så vidare.
          </note>
          <note>
            Då återkommer man till den fråga som även Anders Borg var inne
            på: Hur ska detta betalas? Nyss hörde vi att det inte ska bli
            några större underskott. Men då måste det bli väldiga, dramatiska
            skatteökningar, eller hur?
          </note>
          <note type="speaker">
            Anf. 8 TOMMY WAIDELICH (S) replik:
          </note>
          <note>
            Herr talman! Ja, Carl B Hamilton, det handlar om att vilja något.
            Men utrymmet ges av den tillväxt vi har. Carl B Hamilton borde
            veta som ekonom att den tillväxt vi har ger det utrymme vi har
            framöver.
          </note>
          <note>
            I detta fall tycker jag att regeringens bedömning av den ekonomiska
            utvecklingen är alldeles för positiv. Vi har en situation där
            vi går in i en lågkonjunktur med massarbetslöshet. Vi har inte
            alls samma möjligheter att stimulera vare sig via styrräntan eller
            via kronkursen. Det är det som jag ser som det allvarliga: att
            regeringen inte ser de problem vi har framför oss.
          </note>
          <note>
            Man har pratat om en skuldstorm i några veckor. Nu pratar man
            plötsligt om en dipp. Det ska gå ned 2012 och sedan upp 2013,
            men vi vet inte varför. Det enda vi har på bordet är en sänkt
            krogmoms. Jag tror inte att det är hållbart. Det tror inte heller
            de ekonomiska experterna.
          </note>
          <note>
            Vad avser Carl B Hamiltons spekulationer kring vår budget och
            vår finansiering är mitt svar att jag kommer att redovisa detta
            i detalj inom två veckor. Det kommer inte att vara några underskott
            eller någon upplåning. Det kan jag försäkra Carl B Hamilton om.
            Vi följer gamla socialdemokratiska traditioner om budget i balans.
          </note>
          <note type="speaker">
            Anf. 9 CARL B HAMILTON (FP) replik:
          </note>
          <note>
            Herr talman! Ja, det blir gammal tradition. Blir det inte underskott
            blir det kraftiga skattehöjningar, bjuder logiken. Det fick vi
            ett besked på nu. Det är gammal hederlig socialdemokratisk politik,
            och det tackar vi nej till!
          </note>
          <note>
            Jag läste tidigare upp en lista, som även Håkan Juholt har bidragit
            till under sina turnéer i landet. Då är frågan: Om det nu är så
            att vi står inför ett mycket allvarligt läge, vilket vi gör, varför
            fokuserar då inte Socialdemokraterna på arbetslinjen? Ni sprätter
            pengar som en gödselspridare över landet för alla möjliga ändamål.
            Men varför inte fokusera på det som ändå brukar vara det mest
            centrala målet i svensk politik, nämligen ökad sysselsättning
            och lägre arbetslöshet, i stället för att lägga pengarna på än
            det ena, än det andra?
          </note>
          <note>
            Och är det inte lite torftigt att när regeringen lägger fram
            en budget där det är en väldigt kraftig satsning på ökad infrastruktur
            och ökade utbildningsinsatser, då är Socialdemokraternas enda
            recept mer av samma sak?
          </note>
          <note type="speaker">
            Anf. 10 TOMMY WAIDELICH (S) replik:
          </note>
          <note>
            Herr talman! Men det är det som är problemet med er budget. Det
            är mest lappa och laga. Det handlar om en höjning av underhållet
            på tågsidan. Det är bra, men det handlar inte om några nya spår.
            I utbildningspolitiken är ambitionerna alldeles för låga. Vi har
            massarbetslöshet. Vi kommer att riskera att få en hel generation
            som slås ut i kommande kris. I det läget är de insatser ni föreslår
            på utbildningssidan inte alls tillräckliga. Vi kommer att föreslå
            investeringar i infrastruktur och utbildning som förstärker arbetslinjen.
            Er arbetslinje fungerar inte längre. Den arbetslinjen har blivit
            en bidragslinje.
          </note>
          <note type="speaker">
            Anf. 11 ROGER TIEFENSEE (C) replik:
          </note>
          <note>
            Herr talman! I en sådan här budgetdebatt har jobb- och sysselsättningsfrågor
            en naturligt viktig position. Men då gäller det att inte fastna
            i slagorden utan också komma till de konkreta åtgärderna.
          </note>
          <note>
            I det föregående replikskiftet diskuterades Sveriges position
            nu när vi går in i en ny problematisk tid finansiellt och i världsekonomin.
            Tittar vi tillbaka kan vi se att Sverige återhämtade sig mycket
            bättre än något annat land tack vare att vi hade en konsekvent
            arbetslinje och tack vare att vi utvecklade nya sektorer.
          </note>
          <note>
            Tjänstesektorn är en sådan bransch. ROT- och RUT-avdragen är
            populärare än någonsin hos svenska folket. Förra veckan kom Skatteverket
            och presenterade siffror som bland annat handlade om ROT-avdragen.
            Man betalade för 2010 ut 13 ½ miljard i ROT-avdrag. Det innebär
            att uppskattningsvis 53 miljoner timmars ROT-arbete utfördes.
            Det motsvarar ungefär 30 000 årsarbeten i debiterad tid.
          </note>
          <note>
            Detta är ett konkret exempel på hur man med en förändrad och
            ny politik som utvecklar en bransch kan göra så att vi får mer
            tillväxt och sysselsättning. ROT-avdragen har lett till en kraftigt
            ökad efterfrågan på hantverkstjänster. 40 procent av köparna säger
            att de har tidigarelagt investeringar eller gjort investeringar
            som de annars inte skulle ha gjort.
          </note>
          <note>
            Socialdemokraternas förhållningssätt är att vi har haft det som
            en liten konjunkturåtgärd. Jag tror att det fortfarande är förhållningssättet.
            Men det gör att man skapar en väldig osäkerhet i branschen. Risken
            är att människor tänker: Om vi hade haft en socialdemokratisk
            regering nu kanske ROT-avdraget hade varit borta, precis nu när
            vi behöver det som bäst.
          </note>
          <note>
            Min fråga till Tommy Waidelich är, bortsett från jobbförlusterna,
            hur ett förslag att ta bort ROT-avdraget skulle leda till fler
            jobb. Er politik är kortsiktig, Tommy Waidelich.
          </note>
          <note type="speaker">
            Anf. 12 TOMMY WAIDELICH (S) replik:
          </note>
          <note>
            Herr talman! Jag har inte presenterat min budget än. Jag har
            inte sagt vad vi ska göra med ROT-avdragen. Låt oss återkomma
            till det!
          </note>
          <note>
            Men oaktat ROT och RUT krävs det betydligt mer för att vi ska
            få fart på tillväxten. Roger Tiefensee pratar om att det var arbetslinjen
            som gjorde att vi klarade oss förra gången. Men det berodde framför
            allt på att vi hade möjlighet att stimulera, att Riksbanken då
            hade en styrränta på 4,75 procent som kunde sänkas ned mot noll,
            att vi hade en krona som försvagades med 25 procent och gav exportindustrin
            draghjälp och att länder som vi handlade med i vår omvärld stimulerade
            samtidigt som vi hade utrymme för stimulanser. Det var det som
            gjorde att vi fick den snabba vändningen, som i mycket var exportdriven.
          </note>
          <note>
            Den här gången har vi ett helt annat läge. Vi har en styrränta
            på 2 procent. De länder vi handlar med har stora valutor som dollar
            och euro, och vi har inte alls samma möjligheter att använda kronkursen.
            De har inte heller samma möjligheter att stimulera som förra gången.
            Vi själva har gjort oss av med 100 miljarder i skattesänkningar
            de senaste åren. Vi står mycket sämre rustade än förra gången.
            Till det ska komma att vi har en massarbetslöshet den här gången
            vi går in i en kris. Vi har också en minoritetsregering som än
            så länge inte har redovisat hur de ska förankra sin politik i
            riksdagen. Gör inte det dig bekymrad?
          </note>
          <note type="speaker">
            Anf. 13 ROGER TIEFENSEE (C) replik:
          </note>
          <note>
            Herr talman! Det som kan göra mig bekymrad är att ett parti som
            Centerpartiet arbetade tillsammans med väldigt nära på 90-talet
            är berett att i denna riksdag bryta mot budgetregler. För mig
            är budgetreglerna och den sanering av den ekonomiska politiken
            som vi gjorde tillsammans på 90-talet en viktig grund för att
            vi stod starka i den finansiella kris som vi hade 2008 och som
            vi ser andra vågen av nu.
          </note>
          <note>
            Men svaret kan inte vara att börja underskottsfinansiera. Jag
            ser väldigt mycket fram emot att se Socialdemokraternas alternativbudget.
            Men det som är min trygghet är att det inte bara var automatiska
            stabilisatorer och finanspolitiska och penningpolitiska stimulanser
            utan också de reformer vi genomförde som gjorde att tjänstebranschen
            inte tappade i sysselsättning under den förra krisen. Det är de
            reformerna som du, Tommy Waidelich, är beredd att rycka bort.
          </note>
          <note type="speaker">
            Anf. 14 TOMMY WAIDELICH (S) replik:
          </note>
          <note>
            Herr talman! Återigen: Jag kommer att redovisa våra förslag inom
            två veckor. Vi kommer inte att bryta mot några budgetregler. Vi
            står upp för det ramverk som vi tillsammans, Centern och Socialdemokraterna,
            tog fram. Vi är glada att även Moderaterna har anslutit sig till
            det ramverket.
          </note>
          <note>
            Vi kommer att lägga fram en budget i balans som har offensiva
            satsningar för framtiden. Det som är problemet är att utanförskapet
            inte minskat sedan ni tillträdde. Vi har ett lika stort utanförskap
            nu som då, och ni har ingenting som bryter det, inga förslag som
            bryter det för framtiden.
          </note>
          <note>
            Det enda ni har lagt på riksdagens bord är sänkt krogmoms. Alla
            experter säger och de flesta beräkningar tyder på att detta inte
            ger några jobb, inga alls. Det är det som är det allvarliga.
          </note>
          <note>
            Ta till er detta, och kom gärna tillbaka med skarpa förslag som
            ger tillväxt för framtiden och som bryter utanförskapet! I dag
            står regeringen tyvärr tomhänt.
          </note>
          <note type="speaker">
            Anf. 15 JOHNNY SKALIN (SD) replik:
          </note>
          <note>
            Herr talman! Regeringens satsning på att halvera restaurangmomsen
            kostar ungefär 5,4 miljarder, alltså 5 400 miljoner kronor. Erfarenheterna
            från Finland, som redan har genomfört en liknande reform, visar
            emellertid att det bara blev de stora restaurangerna som sänkte
            priset motsvarande momssänkningen. De flesta sänkte inte alls,
            och totalt sett blev effekten bara en tredjedel av den förväntade.
          </note>
          <note>
            För Sveriges del har man räknat med allt från 16 000 jobb ned
            till ungefär 3 500 arbeten. Någon har även talat om 19 000 arbeten.
            Finansministern själv har i medierna inte velat spekulera i frågan
            hur jobbskapande denna momssänkning verkligen är utan tycks i
            stället se till andra värden.
          </note>
          <note>
            I Finland är man ännu inte färdig med beräkningarna av hur många
            jobb momssänkningen verkligen har lett till, men erfarenheter
            från en annan momssänkning i Finland, nämligen den för frisörtjänster
            år 2007, visar på effekter som är så obetydliga att de knappt
            är mätbara. Det är ungefär samma resultat som ekonomer nu väntar
            sig: I bästa fall sker en överföring av jobb mellan olika yrkeskategorier.
            Den samhällsekonomiska effekten kan med andra ord i högsta grad
            ifrågasättas.
          </note>
          <note>
            Vi sverigedemokrater tycker inte att pensionärerna ska betala
            ännu en ogenomtänkt regeringsreform och kräver därför att denna
            skattesänkning i stället riktas mot pensionärerna.
          </note>
          <note>
            Jag sträcker därför ut min hand mot Socialdemokraterna för ett
            samarbete i den här frågan. Tillsammans kan den samlade oppositionen
            skapa majoritet mot denna momssänkning, men då krävs det även
            att Miljöpartiet är med på tåget.
          </note>
          <note>
            Miljöpartiet gillar ju tåg. Därför tänkte jag ställa frågan:
            Kommer Tommy Waidelich att övertala Miljöpartiet om att pensionärerna
            måste prioriteras före mer pengar i fickorna för restaurangägarna?
          </note>
          <note type="speaker">
            Anf. 16 TOMMY WAIDELICH (S) replik:
          </note>
          <note>
            Herr talman! Jag tror inte att jag har förmågan att övertala
            Miljöpartiet i den här frågan. Jag vet att det är en av Miljöpartiets
            hjärtefrågor.
          </note>
          <note>
            Sedan kommer jag givetvis i mitt budgetförslag att visa hur jag
            vill använda pengarna i stället, men jag konstaterar att det finns
            en majoritet för restaurangmomsen i riksdagen, och jag beklagar
            det.
          </note>
          <note type="speaker">
            Anf. 17 JOHNNY SKALIN (SD) replik:
          </note>
          <note>
            Herr talman! Socialdemokraterna gick ju till val tillsammans
            med Miljöpartiet och Vänsterpartiet med en gemensam plattform.
            Dessa partier har ju väldigt mycket gemensamt. Jag tycker att
            vi alla som är invalda i det här parlamentet har ett ansvar att
            leverera det vi lovade våra väljare. Jag tror inte att Socialdemokraterna
            lovade sina väljare att genomföra sådana här ogenomtänkta reformer.
          </note>
          <note>
            Jag förväntar mig fortfarande och kräver att Waidelich tar ansvar
            i den här frågan och övertalar sina vänner i Miljöpartiet. Restaurangmomssänkningen
            på 5,4 miljarder skulle man direkt kunna överföra till pensionärerna,
            som har varit eftersatta under väldigt lång tid.
          </note>
          <note type="speaker">
            Anf. 18 TOMMY WAIDELICH (S) replik:
          </note>
          <note>
            Herr talman! Som sagt: I det här läget, med ett väldigt begränsat
            utrymme, tycker vi att det är helt fel att gå fram med en sänkt
            restaurangmoms. Vi kommer i vårt budgetförslag att redovisa hur
            vi kommer att använda de pengarna i stället.
          </note>
          <note>
            Vi har sagt att vi tycker att det finns en orättvisa i beskattningen
            mellan lön och uppskjuten lön, alltså mellan beskattningen av
            lön och beskattningen av pension. Vi kommer också i höstens budget
            att ta ett första steg för att utjämna de skillnaderna.
          </note>
          <note>
            Däremot tar jag ansvar inför mina väljare, och jag utgår från
            att Johnny Skalin tar ansvar inför sina.
          </note>
          <note type="speaker">
            Anf. 19 ULLA ANDERSSON (V) replik:
          </note>
          <note>
            Herr talman! Detta är en lite märklig debatt, där man nästan
            kan tro att regeringen har gått i opposition och att det är Socialdemokraterna
            som ska stå till svars. Men det är väl så när den enda politik
            regeringen har är att stoppa 16 miljarder i krogägarnas plånböcker.
          </note>
          <note>
            Jag vill ställa en fråga till Tommy Waidelich utifrån att jag
            har märkt en omsvängning i er retorik. Det handlar om privatiseringarna
            av välfärden. De senaste åren har privatiseringarna eskalerat,
            framför allt genom den borgerliga regeringens privatiseringspolitik,
            där man till och med genom lagstiftning tvingar fram privatiseringar
            på kommun- och landstingsnivå. Näst på tur verkar specialistsjukvården
            stå.
          </note>
          <note>
            Även under tidigare borgerliga regeringar har vi sett en framväxt
            av privata alternativ, som det så vackert heter. Vi har fått en
            marknad där det som har varit behovsstyrt och setts som en rättighet
            nu ses som varor till salu. Det är en marknad där verksamheten
            kundernas, alltså elevernas, patienternas och omsorgstagarnas,
            konsumtion och vinster finansieras helt med skattepengar. Det
            vill säga att vi har fått en helt bidragsfinansierad marknad med
            företag som tydligen inte själva klarar av att bedriva sin verksamhet.
          </note>
          <note>
            Framför allt är det en dominans av riskkapitalbolag. Inom omsorgen
            består de stora aktörerna enbart av riskkapitalbolag. Inom vårdsektorn
            ser det nästan likadant ut. Tittar man på äldreomsorgen ser man
            att det är nästan lika illa där. Avkastningen inom äldreomsorgen
            är till exempel dubbelt så hög som inom elsektorn, och jag har
            ofta hört socialdemokrater med all rätt klaga på elbolagen, men
            sällan på vinstuttagen i äldreomsorgen.
          </note>
          <note>
            Det jag vill fråga Tommy Waidelich är om den SNS-rapport som
            nu har kommit och som visar på att privatiseringarna inte har
            lett till några ökade effektiviseringar eller förbättringar och
            den retorik som vi har hört från framför allt Håkan Juholt också
            har lett till några ändringar i praktiken. Kommer man att lägga
            fram några konkreta förslag för att motverka privatiseringspolitiken?
          </note>
          <note type="speaker">
            Anf. 20 TOMMY WAIDELICH (S) replik:
          </note>
          <note>
            Herr talman! Vi kommer i vår budgetmotion att ta upp den här
            problematiken. Att vi har stora riskkapitalbolag med stora vinster
            som dessutom inte skattar i Sverige är ett slöseri med skattepengar.
            Det är ju pengar som annars skulle ha kunnat användas i skolan,
            vården och äldreomsorgen.
          </note>
          <note>
            Detta kommer vi att ta upp i våra budgetmotioner. Vi kommer också
            att ange en väg för att ta itu med det här problemet. Svaret är
            alltså ja.
          </note>
          <note type="speaker">
            Anf. 21 ULLA ANDERSSON (V) replik:
          </note>
          <note>
            Herr talman! Det var korta, konkreta svar.
          </note>
          <note>
            Om man ser till hur det ser ut brukar man ju säga att företagen
            och eleven eller patienten skulle ha ungefär samma behov, men
            det finns självklart en inbyggd konflikt. Ett företags ägare har
            ju företagets bästa framför ögonen. Det är det en företagsägare
            ska ha. Enligt lagstiftning i aktiebolagslagen ska också företaget
            gå med vinst.
          </note>
          <note>
            Men det som är företagets bästa behöver absolut inte vara det
            bästa för eleven, patienten eller den som är i behov av omsorg.
            Där finns det en stor konflikt.
          </note>
          <note>
            Jag är glad över att Socialdemokraterna ser problemen med riskkapitalbolagen
            och deras framväxt. De bygger alla sina vinster på skattepengar,
            men det finns en större problematik än så. Oftast börjar privatiseringarna
            med små företag som sedan blir uppköpta av riskkapitalbolag, och
            på så vis bereder vi marken för riskkapitalbolagens ägare. Finns
            det något mer än att enbart gå in på riskkapitalbolagen?
          </note>
          <note type="speaker">
            Anf. 22 TOMMY WAIDELICH (S) replik:
          </note>
          <note>
            Herr talman! Det är där som problemet och vinsterna är mest iögonfallande.
            Det är inte bara detta att stora vinster tas ut från det gemensamma,
            utan de beskattas dessutom inte i Sverige. Det är alltså ett dubbelfel
            i någon mening när det gäller hur våra skattepengar används. Vi
            börjar där; sedan kommer vi att se över avregleringarna såväl
            på elmarknaden som på tågmarknaden och också att utvärdera vad
            som har hänt på skolans område, men det återkommer vi till.
          </note>
          <note type="speaker">
            Anf. 23 ANDERS SELLSTRÖM (KD) replik:
          </note>
          <note>
            Herr talman! I går kunde vi på Dagens Nyheters debattsida läsa
            om socialdemokratisk ingenjörskonst. Rubriken var: Alliansens
            könsblinda politik leder åt fel håll. Jag tycker att det hade
            passat bättre med: Socialdemokraterna sätter fotboja på föräldrarna.
          </note>
          <note>
            Undertecknare var din partiledare Juholt och din partisekreterare
            Jämtin. Jag såg inte ditt namn, Tommy, men det kanske föll bort
            på jämställdhetens altare.
          </note>
          <note>
            Står du upp bakom artikeln där ni socialdemokrater lovar, om
            ni får bestämma, att det är slut på all valfrihet för barnfamiljer?
            Vårdnadsbidraget och barnomsorgspengen ska avskaffas, för Socialdemokraterna
            vet tydligen bäst vad varje enskild familj efterfrågar.
          </note>
          <note>
            De familjer som väljer som Socialdemokraterna anser vara rätt
            får ett stöd per år på uppemot 180 000 kronor. Det är bruttokostnaden
            för en dagisplats i dag. Men de som önskar andra val enligt ert
            synsätt får noll kronor i stöd. Undantaget är Örebro, där Socialdemokraterna
            står starkt bakom reformen.
          </note>
          <note>
            Vad ska ni tjäna på att inskränka valfriheten för föräldrarna?
            Det är högst oklart. Det ger knappast några pengar över för kommunerna
            då fler förskoleplatser kommer att efterfrågas. Den enda effekt
            det får är att den valfrihet som barnfamiljer ändå har i dag tas
            ifrån dem helt och hållet.
          </note>
          <note>
            När ska ni socialdemokrater sluta upp med er sociala ingenjörskonst?
            När ska dagens föräldrar slippa bli tillrättavisade med peka-med-hela-handen-politik?
            Tror Tommy Waidelich att han vet bättre än varje enskild förälder
            vad som är bäst för just deras barn?
          </note>
          <note>
            Med all respekt, Tommy, tror jag inte det. Jag tror på föräldrarna
            och är övertygad om att de gör sina bästa val och goda val för
            sina barn. Det är dock beklämmande att se att Socialdemokraterna
            aldrig kan ge Sveriges föräldrar det erkännandet. Står du bakom
            fotboja på föräldrar, Tommy Waidelich?
          </note>
          <note type="speaker">
            Anf. 24 TOMMY WAIDELICH (S) replik:
          </note>
          <note>
            Herr talman! Jag är för valfrihet i barnomsorgen. Det finns väldigt
            många goda alternativ. Jag har själv barn i förskolan på olika
            ställen i kommunal förskola och i mulleförskola. Det finns olika
            alternativ redan i dag.
          </note>
          <note>
            Däremot tycker jag inte att valfriheten också ska omfatta vårdnadsbidraget.
            Vårdnadsbidraget har ett problem ur en annan utgångspunkt. Det
            är nämligen så att bidraget inte främjar arbetslinjen. Arbetslinjen
            är vad vi måste hävda i Sverige i det här läget.
          </note>
          <note>
            Därför är vårdnadsbidraget ett kontraproduktivt inslag i svensk
            barnomsorg. Det har dessutom inte ett starkt stöd bland föräldrarna.
            De flesta föräldrar väljer kommunal förskola eller andra privata
            alternativ.
          </note>
          <note type="speaker">
            Anf. 25 ANDERS SELLSTRÖM (KD) replik:
          </note>
          <note>
            Herr talman! Tack för svaret, Tommy! Jag förstår tydligt att
            valfrihet är vilken förskola man ska kunna välja. Det är socialdemokratisk
            valfrihet. Väljer man någonting annat ska man över huvud taget
            aldrig få något stöd i socialdemokratisk politik. Det är fel val
            enligt ert sätt att se.
          </note>
          <note>
            Jag blir lite förundrad över att det bara är arbetslinjen som
            hela tiden ska gälla. Det är en viktig linje, och den håller vi
            kristdemokrater hårt på. Men det finns andra val i livet under
            livets hela cykel som man måste ta hänsyn till.
          </note>
          <note>
            Ett av de valen är: Hur bygger vi vår framtid för våra barn?
            Hur ser vi till att de får den bästa uppfostran och de bästa möjligheterna
            de kan få? Vilka är bäst lämpade att avgöra det? Är det Tommy
            Waidelich, Håkan Juholt eller Carin Jämtin?
          </note>
          <note>
            Det är i de frågorna som jag tycker att ni socialdemokrater har
            kört fullständigt fel. Ni måste låta föräldrarna få en möjlighet
            att ta sitt ansvar. Ge dem de möjligheterna! Behåll vårdnadsbidraget
            och barnomsorgspengen! Bygg ut de reformerna i stället för att
            ta dem ifrån dem!
          </note>
          <note type="speaker">
            Anf. 26 TOMMY WAIDELICH (S) replik:
          </note>
          <note>
            Herr talman! Vi har i dag en föräldraförsäkring som gör det möjligt
            för föräldrar att vara hemma väldigt länge och som är väldigt
            generös om man jämför med andra länder.
          </note>
          <note>
            Vi har också inom barnomsorgen fler alternativ än förskolor.
            Vi har dagbarnvårdare, familjedaghem och flerfamiljsmodeller som
            tillämpas på olika sätt. Jag bejakar de alternativen. Men jag
            vill inte ha ett vårdnadsbidrag. Det stimulerar inte arbetslinjen.
          </note>
          <note type="speaker">
            Anf. 27 PER BOLUND (MP):
          </note>
          <note>
            Herr talman! För ett antal år sedan klättrade jag och min far
            upp på Kebnekaises topp. Det var en fantastisk upplevelse att
            stå på Sveriges högsta punkt och se vårt vackra land breda ut
            sig nedanför. Jag känner ett starkt styng av sorg i hjärtat när
            jag tänker på att jag inte kommer att ge mina barn samma upplevelse.
          </note>
          <note>
            Sveriges högsta punkt smälter bort. Inom några få år kommer vi
            att få en ny högsta punkt i Sverige. Det är Kebnekaises nordtopp,
            som inte är istäckt. Lantmäteriet håller just nu som bäst på att
            rita om den svenska kartan eftersom glaciärerna i vårt land har
            minskat så kraftigt de senaste åren. Klimatförändringarna är redan
            här. Frågan är vem som vågar föra en politik som på allvar kan
            minska och hantera problemen.
          </note>
          <note>
            Med den här budgeten har vi fått ett svar. Det är inte regeringen.
            Klimat är inte ens med bland de prioriteringar som Anders Borg
            nämner i sitt anförande, och de förslag som kommer är alldeles
            för svaga. Det är som det stod på en av Miljöpartiets valaffischer:
            Många pratar om vädret. Vi gör någonting åt det.
          </note>
          <note>
            Herr talman! I dag är en stor dag. För exakt 30 år sedan, den
            20 september 1981, bildades Miljöpartiet i Sverige. Under de 30
            år vi har verkat har Miljöpartiet fört in nya perspektiv på den
            politiska arenan, och inte minst inom den ekonomiska politiken.
          </note>
          <note>
            Grön ekonomisk politik har en central skillnad gentemot andra
            ideologier, och det är tidsperspektivet. Det vi gör här och nu
            har effekt på lång sikt. Det kan tyckas vara ett banalt eller
            till och med självklart påstående. Men frågan är inte om man kan
            skriva under på principen om långsiktighet utan om man verkligen
            är beredd att ta konsekvenserna av den.
          </note>
          <note>
            Ett långsiktigt ekonomiskt tänkande säger oss att det är mycket
            billigare att minska vår klimatpåverkan nu än att vänta och ta
            konsekvenserna av ett förött klimat. Det säger oss att vår ekonomi
            kommer att ta stor skada om vi tillåter att jordens resurser utarmas
            och miljön förstörs.
          </note>
          <note>
            Vi kan inte och vi får inte frikoppla den ekonomiska politiken
            från naturen, lika lite som vi kan frikoppla den svenska ekonomiska
            utvecklingen från den i vår omvärld. Precis som vi påverkar klimatet
            här och nu påverkas också vår ekonomi av den ekonomiska utvecklingen
            i Grekland, USA och Kina.
          </note>
          <note>
            Den statsskuldskris som nu så starkt påverkar euroländerna påverkar
            även oss. Som ett litet exportberoende land drabbas även vi när
            länder i vår närhet inte sköter sin ekonomi eller drar på sig
            stora underskott.
          </note>
          <note>
            Miljöpartiet har under en lång tid stått upp för det finanspolitiska
            ramverket i form av överskottsmål och utgiftstak. Särskilt i tider
            av ekonomisk oro krävs det att vi sluter upp bakom det ekonomiska
            ramverk vi har kommit överens om. Men det räcker inte att bara
            ställa upp på principerna. Man måste också ta konsekvenserna av
            dem.
          </note>
          <note>
            För mig är det därför viktigt att redan nu tydligt deklarera
            att Miljöpartiet kommer att följa de bedömningar av reformutrymme
            som regeringen har gjort. Däremot kommer vi inte att vara överens
            om hur det utrymmet ska användas.
          </note>
          <note>
            Herr talman! Finansminister Anders Borg har som bekant en förkärlek
            för väderliknelser. Den ena dagen skiner solen över svensk ekonomi.
            Nästa dag är det skuldstorm och regnet slår i ansiktet. Väderleksrapporterna
            och Anders Borg har också något annat gemensamt än väderbegreppen.
            Det är att båda är alltför kortsiktiga.
          </note>
          <note>
            Särskilt i den ekonomiska politiken anser vi att det är viktigt
            att ha en tydlig idé om vilket mål man vill nå. Det räcker inte
            att bara hålla skutan flytande. Man måste också bestämma sig vart
            man vill segla med den någonstans.
          </note>
          <note>
            Miljöpartiet är efter 30 år en stark tredje kraft i politiken
            och en självständig kraft för framtidstro. Den självständiga rollen
            kommer att synas tydligt i det gröna budgetalternativ som jag
            presenterar om några veckor. Det kommer att stå i skarp kontrast
            mot den visionslösa budget som regeringen nu har lagt fram. Det
            blir en grön budget med en kraftfull miljö- och klimatpolitik
            med investeringar för många nya jobb och framtidstro och med en
            bättre fördelningspolitik.
          </note>
          <note>
            Vi har pekat ut tre områden där vi har öppnat för att föra konstruktiva
            samtal med regeringen: klimatsmarta järnvägsinvesteringar som
            gör att människor kommer i tid till jobbet, moderna bostäder som
            höjer boendestandarden men minskar energianvändningen och skolsatsningar
            och höjda lärarlöner till de lärare som sliter varje dag med att
            utbilda våra barn.
          </note>
          <note>
            På alla dessa områden saknar vi tillräckliga besked från regeringen
            i denna budget. I stället för en regering som vill framåt ser
            vi tecken på en passiv minoritetsregering som saknar politik för
            modernisering och långsiktighet. Det verkar som att regeringen
            har slagit i kapacitetstaket för både framtidsvisioner och förmågan
            att samla en majoritet i riksdagen för sin politik.
          </note>
          <note>
            Herr talman! I ett utsatt läge med ett begränsat reformutrymme
            utmanas politiken på allvar. Det är i prioriteringarna som de
            politiska skillnaderna blir tydliga.
          </note>
          <note>
            I den budgetmotion som vi presenterar om några veckor kommer
            vi att hålla fokus på investeringar som betalar sig både nu och
            i framtiden. Två områden är särskilt viktiga för oss. Det är skolan,
            och det är investeringar som tar oss till ett klimatsmartare samhälle.
          </note>
          <note>
            Som vi ser det finns det knappast någon bättre investering än
            investering i kunskap, och varje krona som vi i dag lägger på
            skolan kommer att betala sig med råge på sikt. Det som är en utgift
            i dagens budgettabeller är en vinstmaskin i framtiden.
          </note>
          <note>
            Vi kommer att prioritera satsningar på skolan och på lärarnas
            löner. De som har påbörjat sin lärarutbildning i dagarna ska veta
            att de kommer att komma ut till ett yrke där de har respekt och
            en lön som motsvarar det arbete som de gör för allas vår framtid.
          </note>
          <note>
            Regeringen avsätter 26 miljoner kronor nästa år till högre lärarlöner.
            Det motsvarar mellan 12 och 15 kronor per månad för alla Sveriges
            lärare, en slät kopp kaffe på ett hyggligt billigt fik. Jag vill
            hävda att vi inte har råd att satsa så lite på skolan.
          </note>
          <note>
            Det andra området, där investeringsbehovet är akut, är det som
            bygger ett klimatsmart samhälle och som gör att vi får nya jobb
            men som också gör att vi kan minska vår klimatpåverkan och som
            gör att vi kan resa och bo på ett modernt och klimatsmart sätt.
          </note>
          <note>
            En resa med X 2000 mellan Stockholm och Göteborg ger ett utsläpp
            på 3 gram koldioxid. Samma resa med flyg ger ett utsläpp på 66
            kilo. Man kan alltså åka 22 000 gånger till Göteborg med tåg innan
            man når samma utsläpp som vid en flygresa. Ändå är resan med tåg
            ofta flera gånger dyrare än flygresan.
          </note>
          <note>
            Runt om i Sverige ser vi hur intresset för att resa klimatsmart
            ökar, men för att det ska vara möjligt krävs det investeringar
            i fler spår, där det får plats fler tåg. Det är investeringar
            som också ger många nya jobb och arbetstillfällen, vilket inte
            minst Finanspolitiska rådet har visat. Att resa med tåget ska
            vara det självklara valet, både för plånboken och för miljön.
            Och självklart ska det vara billigare att ta tåget än att flyga.
          </note>
          <note>
            När miljonprogrammet i Sverige byggdes innebar det en gigantisk
            investering för att ge människor en högre boendestandard. I dag
            står vi inför en nästan lika stor utmaning. Det är den att göra
            om gamla slitna miljonprogramsområden till internationella föredömen,
            som i Miljöpartiets vision. Vi vill att det ska vara till Rosengård,
            till Hammarkullen och till Rinkeby som internationella gäster
            åker för att få inspiration till hur man kan skapa energieffektiva
            bostäder, hur man kan skapa områden som de boende är stolta över
            och hur miljonprogram kan bli miljöprogram.
          </note>
          <note>
            Herr talman! Jag vill att det ska vara lika självklart att starta
            ett företag som att söka ett arbete i ett. Miljöpartiet kommer
            under åren fram till nästa val att presentera en lång rad lösningar
            som underlättar för människor att förverkliga en personlig livsdröm
            om att starta eget. Vi tycker att en bra start är att lyssna på
            vad företagen själva prioriterar, vad de tycker är viktigast.
            Då handlar det om minskat regelkrångel, slopat sjuklöneansvar
            och sänkta arbetsgivaravgifter.
          </note>
          <note>
            Tyvärr kan vi konstatera att den här budgeten, som regeringen
            har lagt fram, är ett kraftfullt slag i luften för Sveriges företagare,
            och det beklagar vi.
          </note>
          <note>
            Herr talman! Svensk ekonomi står stark. Men hur vi kommer att
            klara oss framöver beror på hur vi agerar nu. Den gröna kompassriktningen
            handlar om ekonomiskt ansvarstagande kombinerat med smarta framtidsinvesteringar.
            För Miljöpartiet handlar det om att satsa på järnvägar som gör
            att människor kommer i tid till jobbet och på moderna bostäder
            som höjer boendestandarden men minskar energianvändningen. Och
            det handlar om höjda löner till lärarna, som sliter varje dag
            med att utbilda våra barn.
          </note>
          <note>
            Miljöpartiet prioriterar investeringar som ger jobb och framtidstro
            här och nu samtidigt som vi tar vårt klimatansvar och bygger Sverige
            starkare inför framtiden.
          </note>
          <note>
            Herr talman! Det är det som är grön långsiktig ekonomi.
          </note>
          <note>
            I detta anförande instämde Bodil Ceballos (MP).
          </note>
          <note type="speaker">
            Anf. 28 Finansminister ANDERS BORG (M) replik:
          </note>
          <note>
            Herr talman! Låt mig börja med att hälsa Per Bolund välkommen
            tillbaka till riksdagen och till talarstolen. Det är mycket att
            se fram emot under åren som kommer.
          </note>
          <note>
            Låt mig också säga att det, som jag ser det, är en fördel för
            Sverige att vi bygger en samförståndsdemokrati. Alltför ofta får
            man höra att det är en mer spännande politisk debatt i länder
            där det är ideologiska konflikter mellan grupper som ställs mot
            varandra och där partier är hårdare mot varandra. Jag tror inte
            på det. Jag tror att det är bra för Sverige att vi samtalar, har
            samförstånd, förhandlar och söker möjligheter att se det gemensamma.
          </note>
          <note>
            Jag måste särskilt säga att jag instämmer i det som Per Bolund
            säger om reformutrymmet. Under de år jag arbetade här i riksdagen
            gjorde vi elva budgetuppgörelser. Inte vid något tillfälle avvek
            vi från regeringens reformutrymme. Inte vid något tillfälle presenterade
            vi några andra bedömningar för den ekonomiska utvecklingen. Det
            är nämligen inte det man har kompetens att göra på partikanslier.
            Vi följde regeringens bedömningar och presenterade vår politik
            med det reformutrymme som då redovisats. Vill man så att säga
            börja koka böckerna tror jag att man har slagit in på en farlig
            väg. Därför välkomnar jag att Per Bolund är så tydlig på den punkten.
            Ramverket, reformutrymmet, ger en stabilitet i diskussionerna.
          </note>
          <note>
            Låt mig vara tydlig med att det utifrån mitt perspektiv är självklart
            att vi ska göra vad vi kan för att prioritera hållbarhet. När
            Per Bolund nämner Kebnekaise slås jag av de gånger jag har stått
            framför massiv av is uppe i Sarek och tittat. Där inser man nu
            att de krymper. Det är klart att det är ett ansvar för oss alla.
            Vill vi bevara den natur som vi alla i Sverige älskar är hållbar
            tillväxt en viktig del.
          </note>
          <note>
            Men låt mig också vara tydlig med att vi respekterar Miljöpartiets
            självständiga roll. Vår utgångspunkt är ansvar för offentliga
            finanser. Vår utgångspunkt är arbetslinjen. Vi är alltid beredda
            att i riksdagens olika utskott söka samförstånd och lösningar
            som blir gemensamma, och det gäller i första hand naturligtvis
            Miljöpartiet men också Socialdemokraterna.
          </note>
          <note type="speaker">
            Anf. 29 PER BOLUND (MP) replik:
          </note>
          <note>
            Herr talman! Tack, Anders Borg, för välkomnandet! Det känns bra
            att vara här. Jag ser också fram emot många spännande debatter
            framöver.
          </note>
          <note>
            Jag är också glad över att finansministern nu säger att han prioriterar
            hållbarhet. Det var ju ett perspektiv som jag saknade väldigt
            mycket i det anförande som finansminister Anders Borg höll inledningsvis
            i den här debatten och som jag också har saknat i den budget som
            regeringen har lagt fram. Det är litet fokus på de investeringar
            som vi ser att man faktiskt behöver göra för att nu skapa jobb
            och framtidstro i Sverige, särskilt i en tid av ekonomisk nedgång
            och oro. Det är investeringar som också ser till att lösa de stora
            problem som vi står inför i framtiden när det gäller klimatutmaningen
            och miljöutmaningen.
          </note>
          <note>
            Vi ser absolut inte att det finns en konflikt mellan de här perspektiven,
            att jobba med de kortsiktiga lösningarna i fråga om den ekonomiska
            oron och att jobba med de långsiktiga lösningarna i fråga om de
            klimatproblem som vi nu står inför. Tvärtom ser vi det här som
            två områden som verkligen skulle kunna befrukta varandra och som
            skulle kunna göra att de satsningar vi gör i dag blir ännu mer
            kraftfulla och verkningsfulla.
          </note>
          <note>
            Jag saknade, som sagt, det perspektivet väldigt mycket i finansministerns
            anförande. Jag hoppas att det är ärligt menat när finansministern
            nu säger att man också prioriterar hållbarhet. Det är ju inte
            någonting som vi tycker har kännetecknat regeringens politik i
            tillräckligt hög grad hittills. Vi har tvärtom varit ganska besvikna
            på de prioriteringar som har gjorts.
          </note>
          <note>
            Jag skulle också vilja ta chansen när jag nu har möjlighet att
            diskutera med finansministern. Vi har noterat att det i den budget
            som ni nu lägger fram tyvärr inte är satsningar på klimat- och
            miljöområdet. Det är snarare neddragningar på många poster, till
            exempel när det gäller omställning av energisystemen. Anser Anders
            Borg att det verkligen är den framtidssatsning som Sverige behöver
            för att stå starkare i framtiden?
          </note>
          <note type="speaker">
            Anf. 30 Finansminister ANDERS BORG (M) replik:
          </note>
          <note>
            Herr talman! Jag tycker att vi ändå måste ha en utgångspunkt
            i att Sverige har en framsynt klimatpolitik. Det är alldeles tydligt
            att vi var bland de tidigaste som byggde tydliga ekonomiska styrmedel,
            både för att begränsa koldioxidutsläpp och för att ge ett stöd
            för framväxande alternativ energi. Vi har nu en mycket kraftig
            utbyggnad av till exempel vindkraften i Sverige, och det är naturligtvis
            väldigt positivt.
          </note>
          <note>
            Det finns säkert skäl att utveckla det. Det har också varit en
            del av regeringens politik att göra det under de år som har varit.
            Vi har både höjt koldioxidskatter och förstärkt omställningsinvesteringar.
            I den här budgeten ligger en tyngdpunkt på järnvägsunderhåll.
            Jag måste rimligen få hävda att det är en investering som också
            har klimateffekter.
          </note>
          <note>
            Men det är klart att man aldrig ska ha utgångspunkten att den
            egna politiken alltid är den enkom bästa. Vi är alltid i en samförståndsanda
            öppna för samtal och diskussioner utifrån att vi håller budgetbalans,
            att vi håller i ramverk och att vi håller god ordning i offentlig
            ekonomi.
          </note>
          <note type="speaker">
            Anf. 31 PER BOLUND (MP) replik:
          </note>
          <note>
            Herr talman! Ja, de tydliga ekonomiska styrmedlen är jag glad
            över att Anders Borg försvarar. Det är till stor del, som jag
            ser det, Miljöpartiet som har fört in dem. Vi har hela tiden satsat
            på att faktiskt använda ekonomiska styrmedel, för vi vet att det
            är bland de effektivaste redskapen som man kan ha för att se till
            att få moderna investeringar som löser våra stora miljö- och klimatproblem
            och få en ekonomi som fungerar effektivt och som inte slösar med
            resurser.
          </note>
          <note>
            Anders Borg hävdar att Sverige gör stora investeringar till exempel
            när det gäller vindkraften. Vi tycker att de är alldeles för små.
            Vi skulle vilja se en mycket större och snabbare omställning.
            Det finns ett skäl till att Danmark har en vindkraftsindustri
            med ungefär 70 000 anställda medan Sverige inte har någon vindkraftsindustri
            alls, och det är att vi inte har skapat någon hemmamarknad för
            vindkraft som är tillräckligt stor.
          </note>
          <note>
            I Tyskland arbetar i dag ett par hundra tusen människor inom
            industrin för förnybar energi. Sverige har tyvärr inte kommit
            dit, och det beror på att regeringen inte har prioriterat dessa
            områden tillräckligt mycket. Detta är något som vi kommer att
            lägga stort tryck på när vi presenterar vår budget och i det fortsatta
            arbetet med att utveckla en grön ekonomisk politik i framtiden.
          </note>
          <note>
            (Applåder)
          </note>
          <note type="speaker">
            Anf. 32 CARL B HAMILTON (FP) replik:
          </note>
          <note>
            Herr talman! Jag vill ta upp två saker, och den första är klimatfrågan.
            Jag satt också med i Klimatberedningen och har hållit på med den
            frågan ganska länge. När det gäller det här med att lägga ned
            kärnkraften finns det en välbekant hållning hos mig och en välbekant
            hållning hos Per Bolund.
          </note>
          <note>
            När den tyska majoriteten nu går in för denna linje innebär det,
            förutom höga elpriser, att användningen av kol och fossilgas kommer
            att öka och också till exempel att Nordstream kommer att snabba
            på sin överföring av gas genom rör via Östersjön till Tyskland.
          </note>
          <note>
            Slutresultatet av den tyska politiken den som också Per Bolund
            ansluter sig till är alltså en kraftig ökning av koldioxidutsläppen
            från den europeiska kontinenten. Där vill jag naturligtvis höra
            hur ni ställer er i denna fråga. Tar ni inte intryck av det som
            sker i praktiken?
          </note>
          <note>
            Det andra är att jag hörde Ekots lördagsintervju med Per Bolund
            i lördags. Där diskuterades regeringens jobbskatteavdrag. Men
            jag blev inte riktigt klok på varför Miljöpartiet och Per Bolund
            egentligen är emot detta avdrag. Finns det en ideologisk motvilja
            från ert partis sida mot sänkta skatter för att i stället prioritera
            staten och det offentligas roll i samhället? Ni är väl inga offentlig-sektor-kramare
            som av ideologiska skäl alltid vill ha höga och högre skatter?
          </note>
          <note>
            Avslutningsvis vill jag också välkomna Per Bolund tillbaka till
            kammaren. Vi har debatterat många gånger förr, och det är väl
            bäst att anmäla att även jag har gått upp på Kebnekaise!
          </note>
          <note type="speaker">
            Anf. 33 PER BOLUND (MP) replik:
          </note>
          <note>
            Herr talman! Då får jag väl gratulera Carl B Hamilton till att
            ha haft den upplevelsen. Det är lite grann som att se snön på
            Kilimanjaro man får inte så många chanser framöver, så det är
            ju bra att man har hunnit med det.
          </note>
          <note>
            När det gäller den tyska omställningen till ett förnybart energisystem,
            som det handlar om, är det något som vi verkligen välkomnar. Vi
            skulle gärna se att Sverige gjorde samma sak.
          </note>
          <note>
            Anledningen till att Tyskland nu kan ta det historiska beslutet
            att gå bort från den gamla kärnkraftselen och satsa på ett modernt
            energisystem är att man också har en av världens mest spännande
            och progressiva metoder för att få upp investeringarna i förnybar
            energi. Tyskland är bland de länder som är världsledande när det
            gäller vindkraft, och inte minst när det gäller solcellsel är
            Tyskland verkligen i framkant. Detta har också lett till att man
            får stora investeringar i industrier som satsar på förnybar energi,
            i form av både vindkraft och solceller. Det har satt i gång väldigt
            mycket ekonomisk aktivitet i Tyskland.
          </note>
          <note>
            Det finns också, tvärtemot vad Carl B Hamilton försöker hävda,
            en överenskommelse om att nedläggningen av kärnkraften i Tyskland
            inte ska leda till ökade koldioxidutsläpp. Den risken tror jag
            därför att Carl B Hamilton mest använder som ett fikonlöv för
            att dölja sin egen kärnkraftskärlek. Vi ser ingen risk för att
            det kommer att bli konsekvensen, utan tvärtom tror vi att Tyskland
            kommer att få ett modernt och spännande energisystem och blir
            en förebild även för Sverige.
          </note>
          <note>
            Jag ska också försöka svara på frågan om jobbskatteavdrag. Det
            är självklart inte så att vi av något slags ideologiska skäl är
            emot sänkta skatter. Vi har själva medverkat till att sänka skatter,
            bland annat inom ramen för den gröna skatteväxlingen.
          </note>
          <note>
            Däremot är vi inte alls övertygade om att jobbskatteavdragen
            är den bästa reformen för att möta arbetslösheten. Vi ser att
            regeringen nu har genomfört inte bara ett eller två utan fyra
            jobbskatteavdrag, och ändå ser vi att antalet arbetslösa i Sverige
            i dag är högre än vad det var när regeringen tillträdde. Om nu
            jobbskatteavdragen verkligen skulle vara den mirakelmedicin som
            regeringen försöker hävda kan man tycka att man också skulle ha
            sett tydliga effekter av den, men det har vi tyvärr inte gjort.
          </note>
          <note type="speaker">
            Anf. 34 CARL B HAMILTON (FP) replik:
          </note>
          <note>
            Herr talman! När man gör dessa jämförelser över tid och säger
            att arbetslösheten inte är väsentligt lägre i dag än när regeringen
            tillträdde får man inte glömma bort att påpeka att man under denna
            tid har genomgått en kris och är på väg in i en andra kris. Jämförelsen
            får därför göras något mer sofistikerat.
          </note>
          <note>
            De studier som har gjorts och som också redovisas i budgeten
            i någon bilaga visar att jobbskatteavdragen har medfört mellan
            80 000 och 120 000 färre arbetslösa. Det är slutresultatet. I
            den situation som vi nu befinner oss i, där vi möjligen är på
            väg in i en svår kris, blir det desto viktigare att verkligen
            försöka slå vakt om de instrument och åtgärder som skulle kunna
            leda till en ökad sysselsättning.
          </note>
          <note>
            Därför vill jag återigen fråga: Är ni benhårt emot denna typ
            av åtgärder som ett sätt att öka sysselsättningen?
          </note>
          <note type="speaker">
            Anf. 35 PER BOLUND (MP) replik:
          </note>
          <note>
            Herr talman! Vi har som jag sade tidigare inte någonting emot
            sänkta skatter. Däremot tycker vi att det sätt som man har använt
            jobbskatteavdragen på, vilket också har skapat en skatteklyfta
            mellan dem som har inkomst från arbete och dem som har inkomst
            från till exempel sparat arbete i form av pension, är ganska stötande.
          </note>
          <note>
            Det som framför allt är vårt argument emot är att vi tycker att
            pengarna kan användas bättre, till exempel för att göra investeringar
            för framtiden investeringar som skapar jobb, arbetstillfällen
            och framtidstro i Sverige i dag men som också rustar Sverige bättre
            inför framtiden och som gör att vi står starkare, inte minst när
            vi kommer ut ur den ekonomiska krisen.
          </note>
          <note>
            Järnvägsinvesteringar, som Finanspolitiska rådet har lyft fram
            som den enskilt viktigaste åtgärden och det mest effektiva sättet
            för att skapa nya jobb, är ett tydligt exempel på detta, både
            för att man får möjlighet att jobba och söka arbete bredare men
            också för att näringslivets transporter kommer fram, vilket också
            är bra för arbetstillfällena.
          </note>
          <note>
            I det här läget tycker vi alltså att investeringar är mycket
            högre prioriterade än ett nytt jobbskatteavdrag.
          </note>
          <note type="speaker">
            Anf. 36 ROGER TIEFENSEE (C) replik:
          </note>
          <note>
            Herr talman! Jag vill också börja med att hälsa Per Bolund välkommen
            tillbaka till riksdagen i rollen som ekonomisk talesman och till
            dagens budgetdebatt.
          </note>
          <note>
            En av de frågor som jag tror engagerar både mig och Per Bolund
            mest i den budget som vi debatterar här i dag är satsningen på
            drift och underhåll av vårt järnvägsnät. Per Bolund tog upp det
            i sitt anförande. Regeringen satsar 20122013 3,6 miljarder extra
            på drift och underhåll, trimningsåtgärder och investeringar i
            vårt järnvägsnät. Åtgärderna ska riktas framför allt mot de starkast
            trafikerade stråken, däribland sträckor i storstadsområden med
            många arbetspendlare, inte minst här i Mälardalen.
          </note>
          <note>
            När den här satsningen presenterades för några veckor sedan var
            inte Miljöpartiet sena att lätta lite på förlåten angående vad
            som kan komma i Miljöpartiets skuggbudget. Man talade där om 100
            miljarder över en tioårsperiod i en modernisering av tågtrafiken.
            Jag har väldigt stor respekt för ambitionen i den satsningen,
            och jag och Centerpartiet diskuterar mer än gärna järnvägssatsningar
            tillsammans med Per Bolund och Miljöpartiet, för som ansvarstagande
            politiker måste vi dels jobba i fatt årtionden, många decennier,
            av eftersatt underhåll i järnvägsnätet, dels orka satsa på nyinvesteringar
            i järnvägsnätet samtidigt. Vi gör det. Vi har en planperiod, men
            jag är beredd att diskutera därutöver.
          </note>
          <note>
            Problemet med Miljöpartiets satsning som presenteras är att de
            inte har en trovärdig finansiering. Satsningen är tänkt att finansieras
            med lån i Riksgälden som ska betalas tillbaka genom införandet
            av en kilometerskatt och med, som det står, ökade anslag inom
            budget. Det är oklart hur.
          </note>
          <note>
            I ett läge med en stor ekonomisk och finansiell oro i vår omvärld
            och en stor osäkerhet kring den framtida konjunkturutvecklingen
            är det inte ett prov på ansvarstagande att lägga fram förslag
            om en omfattande lånefinansiering.
          </note>
          <note type="speaker">
            Anf. 37 PER BOLUND (MP) replik:
          </note>
          <note>
            Herr talman! Tack, Roger Tiefensee, för välkomnandet! Uppenbarligen
            har vi inte varit tillräckligt tydliga när vi presenterade den
            här reformen, för Roger Tiefensee verkar inte riktigt ha förstått
            innehållet i den. Vi välkomnar satsningar som nu görs på drift
            och underhåll. Vi beklagar däremot att det är kortsiktiga satsningar
            under endast två år. I stället för att göra en permanent höjning
            av anslagen så att man verkligen ser till att man kan ha en högre
            nivå på drift och underhåll under en lång tid framöver är det
            bara en tvåårssatsning.
          </note>
          <note>
            Sedan kan man också konstatera att det är ett underhåll som inte
            är i nivå med det som Trafikverket har sagt att man behöver för
            att verkligen kunna ta bort de problem som vi alla har sett i
            tågtrafiken under de senaste åren med tåg som inte kommer och
            överfulla tåg som står i kö och inte kommer fram. Det behövs ju
            en större och mer långsiktig satsning. Inte minst behövs dessutom
            investeringar i ny räls, flera ställen som man kan köra tågen
            på så att vi kan få fler tåg och mindre trängsel i tågsystemet.
            Där tycker vi att regeringen faller på att vara väldigt kortsynt.
          </note>
          <note>
            När det gäller finansieringen av vårt förslag har vi sagt att
            vi vill ha 100 miljarder på tio år. Det är inte lånefinansiering,
            som Roger Tiefensee hävdar. Lånen är bara en omfördelning för
            att få de utgifter som vi behöver göra på järnvägssidan att matcha
            de inkomster som vi får lite senare.
          </note>
          <note>
            Vi finansierar vår reform fullt ut genom att till exempel ta
            ut en lastbilsskatt och också genom att göra omprioriteringar
            inom infrastruktursatsningar som regeringen har gjort. Vi tycker
            att det är läge, med de stora miljö- och klimatproblem som vi
            står inför, att prioritera ned vägsatsningar och prioritera upp
            järnvägssatsningar. Det gör ju att vi fullt ut finansierar den
            här järnvägssatsningen.
          </note>
          <note>
            Sedan är det tradition att man faktiskt tar lån för att jämna
            ut mellan inkomster och utgifter under en längre period. Men det
            är ingenting som gör att man kan ifrågasätta den ekonomiska trovärdigheten
            i paketet. Tvärtom är det fullt finansierat.
          </note>
          <note type="speaker">
            Anf. 38 ROGER TIEFENSEE (C) replik:
          </note>
          <note>
            Herr talman! I sitt, jag kommer inte ihåg om det var anförande
            eller replik var Per Bolund väldigt tydlig med att respektera
            ramverket. En del i det finanspolitiska ramverket är budgetlagen.
            Budgetlagen är tydlig på en punkt. Det är att anslag ska finansiera
            den här typen av investeringar anslag, inte lånefinansiering.
            Lånefinansiering är ett undantag.
          </note>
          <note>
            Sedan kan man säga att Per Bolund och Miljöpartiet får ihop sin
            finansiering genom att de lånefinansierar och sedan inför en kilometerskatt
            som, vad jag förstår, det fortfarande är väldigt oklart hur den
            ska utformas och hur den ska slå. Men det kan vara en annan diskussion.
          </note>
          <note>
            Återigen när det gäller att respektera ramverket, läs gärna i
            finansutskottets betänkande från i höstas! Det var väldigt tydligt
            på den punkten. Anslag ska finansiera den här typen av investeringar.
            Jag tror att Per Bolund blir svaret skyldig. Det finns inte en
            trovärdig finansiering.
          </note>
          <note type="speaker">
            Anf. 39 PER BOLUND (MP) replik:
          </note>
          <note>
            Herr talman! Roger Tiefensee verkar inte ha förstått min poäng.
            Om man får intäkter som motsvarar de utgifter man har, har man
            ju en finansiering. Det kan vi väl ändå vara överens om.
          </note>
          <note>
            Sedan hävdar Roger Tiefensee att lastbilsskatten skulle ge oklara
            effekter. Vi har sett land efter land i Europa införa en lastbilsskatt.
            Man har det i Schweiz och i Tyskland. Det är väldigt tydligt att
            det får mycket positiva effekter, inte minst genom att man effektiviserar
            transportsystemet så att man kan föra över resurser till framtida
            transportsystem, till exempel föra över gods till järnväg.
          </note>
          <note>
            Det finns dessutom utrett väldigt många gånger här i Sverige
            också vilka effekter en lastbilsskatt skulle få. Inte minst är
            den viktig därför att den bryter den oroväckande trend som vi
            ser, att vi får ett ökat antal långtradare, ett ökat antal lastbilstransporter
            på våra vägar som både skapar miljöproblem och trafikosäkerhet.
          </note>
          <note>
            Sedan använder vi intäkterna från lastbilsskatten för att finansiera
            våra järnvägsinvesteringar fullt ut. Det finns ingen anledning
            för vare sig Roger Tiefensee eller någon annan att känna oro över
            hur vi skulle finansiera dem.
          </note>
          <note type="speaker">
            Anf. 40 JOHNNY SKALIN (SD) replik:
          </note>
          <note>
            Herr talman! Jag får börja med att välkomna Per Bolund till finansutskottet.
            Hittills har vi tillsammans med Miljöpartiet, Socialdemokraterna
            och Vänsterpartiet lyckats komma överens i ett antal frågor. Förhoppningsvis
            finns det även i framtiden flera frågor att samtala om.
          </note>
          <note>
            Samtidigt som vi emellanåt finner liknande ståndpunkter, inte
            minst i flera arbetsmarknadsfrågor, får jag konstatera att Miljöpartiet
            och Sverigedemokraterna står långt ifrån varandra i andra frågor.
            Medan vi sverigedemokrater exempelvis har intagit en human och
            ansvarsfull inställning till flykting- och invandringsfrågor har
            Miljöpartiet gått i rakt motsatt riktning.
          </note>
          <note>
            Miljöpartiet vill till exempel rubba hela grunden för den legitimitet
            som finns kvar kring asylrätten och FN:s flyktingkommission genom
            att motsätta sig utvisning av människor som saknar skäl till uppehälle
            i Sverige. Enligt Miljöpartiet ska det räcka att bara ha tagit
            sig runt halva jorden och in i Sverige för att ha skäl att stanna
            kvar. Anmärkningsvärt är att denna syn inte bara delas av Miljöpartiet
            utan även av regeringen. Detta görs särskilt tydligt i det man
            kallar det första steget i asylöverenskommelsen, som enligt finansministern
            kommer att bli lag från och med den 1 juli nästa år.
          </note>
          <note>
            Den beräknade kostnaden för att öppna upp för att människor utan
            fastlagd identitet ska få stanna kvar i landet uppgår till uppskattningsvis
            850 miljoner kronor. Det är ungefär samma pengar som höjningen
            för läkemedelskostnader i och med att högkostnadsskyddet höjs.
            Det gäller första året, därefter fördubblas kostnaden.
          </note>
          <note>
            Min fråga till Per Bolund måste därför bli: Är det bara jag som
            ser ett samband mellan att man för den ena utgiften måste inbringa
            den andra inkomsten och att detta i första hand drabbar de fattiga,
            de arbetslösa och de äldre?
          </note>
          <note type="speaker">
            Anf. 41 PER BOLUND (MP) replik:
          </note>
          <note>
            Herr talman! Svaret på frågan är ja, det är nog bara du som ser
            det.
          </note>
          <note>
            Jag är väldigt stolt över Miljöpartiets migrationspolitik och
            att vi även har lyckats nå en överenskommelse med regeringen.
            Jag är stolt inte minst för att det sätter Sverige i en unik position
            i Europa och i världen. Vi har lyckats att hålla borta de främlingsfientliga
            krafter som i många andra länder tyvärr har lyckats påverka migrationspolitiken
            i en hårdare och mer omänsklig riktning. I Sverige har vi en stark
            majoritet i riksdagen som står fast vid människovärde och står
            emot omänskliga krav på att kasta ut människor eller att vägra
            familjer att förenas, som vi till exempel ser i Danmark.
          </note>
          <note>
            Jag är av den väldigt tydliga övertygelsen att Sverige kommer
            att stå mycket starkare med en öppen politik och genom att vara
            ett öppet land som låter människor komma hit, bo och verka och
            också bidra med den arbetskraft som de utgör. Det är som vi vet
            stora problem med att få in arbetskraft som kan fylla de luckor
            som finns inom industrin. Inte minst inom välfärden ser vi att
            det kommer att behövas många händer i framtiden som kan göra ett
            viktigt arbete. Vi är övertygade om att en liberal och mänsklig
            flykting- och migrationspolitik är ett väldigt bra redskap för
            att bygga Sverige starkare inför framtiden.
          </note>
          <note>
            Jag skulle i stället vilja vända på detta och ställa en fråga
            till Johnny Skalin. Det hävdas här att Sverige skulle förlora
            och stå ekonomiskt svagare genom att ha den typ av överenskommelse
            som vi nu har träffat från Miljöpartiets och regeringens sida:
            Vilket land i Europa skulle Johnny Skalin vilja lyfta fram som
            det lysande exemplet på att en hård och omänsklig flyktingpolitik
            har byggt statsfinanser som skulle vara mycket starkare och stabilare
            än Sveriges? Jag har väldigt svårt att se något sådant exempel.
          </note>
          <note type="speaker">
            Anf. 42 JOHNNY SKALIN (SD) replik:
          </note>
          <note>
            Herr talman! Per Bolund säger att han är stolt över den unika
            position som Sverige har. Det har han rätt i därför att Sverige
            ju är västvärldens mest extrema i det här hänseendet. Det är vi
            som tar emot flest invandrare per capita i hela västvärlden.
          </note>
          <note>
            Det är knappast logiskt för alla de asylsökande som finns i världen.
            Det handlar om tiotals miljoner människor som nekas den hjälp
            som vi skulle kunna ge dem på plats, där vi skulle kunna hjälpa
            betydligt fler, kanske mer än hundra gånger fler jämfört med de
            människor som vi tar emot. Det kostar väldigt mycket att ta emot
            människor, men det ger väldigt mycket att satsa de här pengarna
            på plats i de länder som de kommer ifrån.
          </note>
          <note>
            Sedan säger Per Bolund också att det är bra för Sverige och näringslivet
            att människor kommer utifrån, att vi får in speciella kunskaper
            genom arbetskraftsinvandringen. Jag vill därför fråga Per Bolund:
            Känner Per Bolund till att fyra femtedelar av arbetskraftsinvandrarna
            saknar högre utbildning?
          </note>
          <note type="speaker">
            Anf. 43 PER BOLUND (MP) replik:
          </note>
          <note>
            Herr talman! Jag är tvärtemot övertygad, tyvärr Johnny Skalin,
            om att öppna gränser och att ha en välkomnande inställning till
            människor med andra influenser, med andra kulturer och med annan
            bakgrund än den som vi har haft i Sverige skapar ett bättre land,
            ett starkare land inför framtiden. Vi ser till exempel att alla
            dessa människor med invandrarbakgrund skapar nya möjligheter för
            handel och utbyte över gränserna som gör att Sverige kommer att
            ha mycket bättre ekonomiska möjligheter inför framtiden.
          </note>
          <note>
            Jag är också helt säker på att de resurser som de här människorna
            för med sig i form av arbetskraft och i form av kunskaper är någonting
            som kommer att göra Sverige mycket starkare och till ett bättre
            rustat land inför framtiden.
          </note>
          <note>
            Jag är glad, måste jag säga, att Johnny Skalin lyfter fram det
            här som en grundläggande skillnad mellan Miljöpartiet och Sverigedemokraterna.
            Det håller jag verkligen med om. Just migrationspolitiken och
            inställningen till människor som kommer som flyktingar från andra
            länder är någonting som verkligen skiljer oss i grunden. Miljöpartiet
            har inställningen att vi ska göra allt vi kan för att värna mänskliga
            rättigheter och för att hjälpa människor att komma ifrån svåra
            situationer i sina egna hemländer.
          </note>
          <note type="speaker">
            Anf. 44 ULLA ANDERSSON (V) replik:
          </note>
          <note>
            Herr talman! Trots det sista Per Bolund sade kan vi konstatera
            att Miljöpartiet i dag har en mer restriktiv flyktingpolitik än
            för ett år sedan. Det kan vara värt att uppmärksamma med tanke
            på de stora ord Per Bolund tar i sin mun.
          </note>
          <note>
            Anders Borg sade i replikskiftet med dig, Per, att regeringen
            prioriterar hållbarhet. Samtidigt skär regeringen ned miljöbudgeten
            med 25 procent. Regeringen brukar också säga att Sveriges statsfinanser
            är bland världens bästa. Det är vi glada för, men Sverige har
            inte råd med tåg som går i tid. Här tror jag att Miljöpartiet
            och vi är överens.
          </note>
          <note>
            Vänsterpartiet kommer i sin budget att göra en storsatsning på
            en generationsväxling på arbetsmarknaden. Sverige står inför stora
            pensionsavgångar, samtidigt som det är en rekordhög ungdomsarbetslöshet.
            Därför väljer vi att lägga 5,4 miljarder på en generationsväxling
            i stället för i krogägarnas fickor. Det möjliggör 25 000 nya jobb
            år ett. Vi satsar på traineeplatser i stat, kommun och landsting,
            lärlingsanställningar i bristyrken i LO-kollektivet, utbildningar
            inom äldreomsorgen och utbildningsvikariat. På det sättet kan
            vi också ta till vara äldres kompetens som handledare för unga
            som får möjlighet att komma in på arbetsmarknaden.
          </note>
          <note>
            Som jag förstår det väljer Miljöpartiet att lägga en tredjedel
            av det reformutrymme ni bedömer finns i stället i krogägarnas
            fickor. Från att ha varit 19 000 jobb blir det i dag inga jobb
            alls. Det här ska enbart rädda jobb och stärka krogägarnas marginaler,
            det vill säga 5,4 miljarder till ingen nytta eller mer rätt, 16
            miljarder! Det här ska ju finansieras alla tre åren. Miljöpartiet
            prioriterar krogägarnas fickor i stället för höjning av studiebidragen.
            Det har ni också meddelat.
          </note>
          <note>
            Stämmer det här, Per Bolund? I så fall: Varför?
          </note>
          <note type="speaker">
            Anf. 45 PER BOLUND (MP) replik:
          </note>
          <note>
            Herr talman! Tack, Ulla Andersson, för frågan! Jag vill börja
            med att bemöta det påstående Ulla Andersson gjorde i början av
            sitt inlägg.
          </note>
          <note>
            Det är precis tvärtom. Jag är stolt över att Miljöpartiet har
            kunnat medverka till att göra det möjligt för många familjer att
            förenas i Sverige. Det är familjer som tidigare har varit splittrade,
            har varit tvungna att lämna sina barn, i till exempel Somalia,
            och inte har kunnat förenas som familjer i Sverige. Det har varit
            en skamlig situation. Miljöpartiet har nu medverkat till att familjerna
            kan förenas.
          </note>
          <note>
            Vi har också genom vår medverkan i samarbetet med regeringen
            gjort det möjligt för alla barn i vårt land att få gå i skolan,
            att ta del av vårt utbildningssystem och inte sitta isolerade.
            Om inte Miljöpartiet hade gått in i samarbetet är jag, tyvärr,
            övertygad om att vi hade haft en mycket sämre mänsklig situation
            för de familjer som har varit splittrade och de barn som inte
            har fått gå i skolan. Jag är stolt över att Miljöpartiet har tagit
            ansvar och förbättrat migrationspolitiken i grunden i Sverige.
          </note>
          <note>
            Miljöpartiet har haft med i sitt valmanifest, i vår rödgröna
            överenskommelse och i vårbudgeten, att vi vill sänka momsen på
            restaurangtjänster. Det är en reform som vi tror har många positiva
            effekter. Vi tror, till skillnad från Ulla Andersson, att det
            skapar arbetstillfällen för ungdomar och även för människor med
            utländsk bakgrund som är överrepresenterade i restaurangbranschen.
            Vi tror också att det är ett sätt att stödja en bransch med många
            småföretagare, som redan i dag har svårt att få plus och minus
            att gå ihop. Jag har själv arbetat flera år i restaurangbranschen.
            Jag vet hur hårt arbetet är och hur svårt det är att få ekonomin
            att fungera och gå ihop.
          </note>
          <note>
            Med detta sagt håller vi just nu på att ta fram vår budgetmotion.
            Vi kommer där att väga olika angelägna reformer mot varandra.
            Exakt var det kommer att landa kommer vi att presentera i början
            av oktober när vår budgetmotion släpps. Då kommer Ulla Andersson
            att få svar på den och många andra frågor om hur Miljöpartiet
            prioriterar i den ekonomiska politiken.
          </note>
          <note type="speaker">
            Anf. 46 ULLA ANDERSSON (V) replik:
          </note>
          <note>
            Herr talman! Debatten om flyktingpolitiken får fortsätta. Det
            finns ingen majoritet för en hårdare flyktingpolitik i Sveriges
            riksdag. Det skulle vara unikt om Sverigedemokraterna fick med
            sig något annat parti. Eller hur?
          </note>
          <note>
            Vi diskuterar restaurangmomsen. Det var fråga om 16 miljarder.
            Det började med 19 000 jobb som sedan blev 8 000, som sedan blev
            3 500. Nu har man sagt att det är inga jobb alls. Det ska ge lite
            bättre marginaler till krogägarna. Är det värt 16 miljarder kronor?
            Om vi säger att regeringens näst sista bedömningar skulle gälla
            skulle det innebära en kostnad på 1 ½ miljon per jobb. Om hela
            momssänkningen skulle slå igenom, vilket den inte alls har gjort
            i Finland, skulle det innebära en sänkning av priset för dagens
            lunch med 8 kronor. Det skulle innebära att det behövs många kroggäster
            till för att ha råd att anställa en enda person. Hur rimligt är
            det? Det verkar bara vara Miljöpartiet som tror att det ska ge
            jobb. Inte ens regeringen själv verkar tro på det längre.
          </note>
          <note type="speaker">
            Anf. 47 PER BOLUND (MP) replik:
          </note>
          <note>
            Herr talman! Miljöpartiet har sett den finska studie som Ulla
            Andersson hänvisar till. Vi har sett att den sänkning av momsen
            som har gjorts redan har fått genomslag på ungefär en tredjedel
            av restaurangerna. Med en konkurrensutsatt marknad, som restaurangnäringen
            är, kommer det att innebära att det sätter press på övriga restauranger
            att också sänka sina priser.
          </note>
          <note>
            Ulla Andersson raljerar över att 8 kronor spelar ingen roll.
            Då har man inte tagit den ekonomiska forskningen på allvar. Tvärtom
            kan vi tydligt se att även ganska små prisförändringar kan få
            ett stort genomslag i konsumtion. Om Ulla Andersson inte tror
            det tycker jag att Ulla Andersson ska titta på till exempel trängselavgifterna
            i Stockholm. De är på 1020 kronor. Innan de infördes hävdades
            det också att de inte kommer att få någon effekt, att folk kommer
            att köra vidare. Nu vet vi bättre. Nu vet vi att det blev en dramatisk
            effekt på trafiksituationen i Stockholm. De fick många att ändra
            sitt beteende.
          </note>
          <note>
            Jag står inte bakom Ulla Anderssons bedömningar att reformen
            inte kommer att ge några arbetstillfällen. Det finns förslag på
            många angelägna reformer, och vi kommer att presentera en fullständig
            redovisning av vilka vi står bakom när vi lägger fram vår budgetmotion.
          </note>
          <note type="speaker">
            Anf. 48 ANDERS SELLSTRÖM (KD) replik:
          </note>
          <note>
            Herr talman! Jag ska också välkomna Per Bolund till finansutskottet.
            Det är trevligt att få stifta bekantskap med dig.
          </note>
          <note>
            Jag har noterat att tillväxt är ett ord, och en företeelse, som
            Miljöpartiet mer och mer värjer sig mot och funderar över. Är
            det bra? Visst kan vi ha synpunkter på hur vi mäter tillväxt och
            vilka faktorer som ska påverka bnp-utvecklingen. Det är jag den
            första att skriva under på. Men oavsett verkar tillväxt vara en
            vokabulär som känns mer och mer obekväm för Miljöpartiet.
          </note>
          <note>
            Eftersom pensionsutvecklingen för våra pensionärer är kopplad
            till just tillväxt och bnp-utveckling undrar jag hur ni har tänkt
            att pensioner ska utvecklas i framtiden när inte tillväxt i sig
            är något positivt, som jag uppfattar att ni har påstått.
          </note>
          <note>
            En annan fundering jag har gäller ett uttalande i det tidigare
            replikskiftet, nämligen att pengarna kan användas bättre. Per
            Bolund syftade på jobbskatteavdraget. Det finns många som skriver
            under på att det ger effekt. Folk kommer mer i arbete och söker
            sig mer till arbete.
          </note>
          <note>
            Per Bolund har pratat om ekonomiska styrmedel. Det är viktigt
            att de fungerar bra inom miljöpolitikens område. Sedan får man
            väga för- och nackdelar. Men de borde också fungera inom andra
            områden.
          </note>
          <note>
            Min fundering i det fallet gäller Per Bolund kan svara på frågan
            att om inte jobbskatteavdraget ger jobb, hur mycket kan vi höja
            skatten för löntagarna utan att man slutar att söka jobb? Den
            frågan får jag aldrig svar på när jag ställer den till vissa.
            Hur mycket behöver skatten höjas? Den verkar inte påverka i fråga
            om jobb. Var går nivån, Per Bolund?
          </note>
          <note type="speaker">
            Anf. 49 PER BOLUND (MP) replik:
          </note>
          <note>
            Herr talman! Först var det en fråga om tillväxt. Miljöpartiets
            inställning är att de investeringar vi föreslår till exempel järnväg
            eller ett ombyggt svenskt energisystem så att det blir ett hundraprocentigt
            förnybart energisystem kommer att skapa ökad ekonomisk aktivitet.
            De kommer att skapa tillväxt. Det är självklart en tillväxt vi
            inte har något emot.
          </note>
          <note>
            Det viktigaste från vår synvinkel är att diskutera tillväxtens
            innehåll. Den typ av tillväxt som utarmar vår miljö, som gör slut
            på våra resurser, till exempel att kalhugga skogar som gör att
            vi inte får de resurser som finns i dag kvar in i framtiden för
            våra barn och barnbarn, kan vi, hoppas jag, vara överens om inte
            är hållbar, inte är attraktiv eller önskvärd.
          </note>
          <note>
            Vi välkomnar den utveckling vi ser i dag där fler och fler lyfter
            upp frågan om tillväxt till varje pris, med alla konsekvenser
            inräknade, verkligen är lösningen på alla problem. Vi ser till
            exempel hur EU-kommissionen skickat ut ett betänkande, Beyond
            GDP , Bortom bnp , där det diskuteras hur välfärd och en positiv
            utveckling mäts. Den diskussionen tycker vi är värd att föra.
            Vi skulle välkomna att regeringen ger sig in och diskuterar de
            frågorna. I dag är det moltyst när det gäller de frågorna, och
            det är tyst när det gäller de problem som tillväxten i dag orsakar
            miljön.
          </note>
          <note>
            Den andra frågan gällde investeringar och jobbskatteavdrag. Vi
            lyssnar på till exempel Finanspolitiska rådet. De säger att investeringar
            i till exempel järnvägssektorn är den mest effektiva åtgärden
            för att skapa arbeten. Det ger mest jobb per investerad krona.
          </note>
          <note>
            Det är ett råd som vi lyssnar på och som vi tycker är väldigt
            relevant. Vi ser att vi samtidigt bygger Sverige starkare inför
            framtiden, medan vi däremot inte ser att jobbskatteavdraget har
            fått de positiva konsekvenser som regeringen hävdar.
          </note>
          <note type="speaker">
            Anf. 50 ANDERS SELLSTRÖM (KD) replik:
          </note>
          <note>
            Herr talman! Jag välkomnar den syn på tillväxt som du diskuterar,
            Per Bolund. Jag är också en sådan som funderar mycket på: Hur
            kan man hantera det som är bnp? Vilka andra faktorer kan man lägga
            in för att diskutera och föra vidare detta med en bredare syn
            på bnp? Det är ett trubbigt mått dock är det detta som vi använder
            oss av i dag. Det kan vi fundera vidare på.
          </note>
          <note>
            Jag har under riksdagsåret varit med om att Miljöpartiet anordnat
            seminarier som handlar om just huruvida tillväxt i sig är en fara
            för utvecklingen och för miljön på sikt. Men jag hör nu att du
            inte ställer dig på den sidan, Per Bolund det är jag tacksam för
            utan du inser att vi behöver tillväxt. Sedan kan vi diskutera
            vad den ska innehålla.
          </note>
          <note>
            Det som har skramlat lite i korridorerna här omkring Miljöpartiet
            och synen på tillväxt kan jag med andra ord lämna därhän i och
            med att du är ny ekonomisk-politisk talesperson för Miljöpartiet.
          </note>
          <note>
            Du svarar egentligen inte på frågan: Hur mycket kan vi höja skatten
            för medborgarna innan de slutar söka sig till jobb? Var går gränsen?
          </note>
          <note type="speaker">
            Anf. 51 PER BOLUND (MP) replik:
          </note>
          <note>
            Herr talman! Anders Sellström gör nu en retorisk fint när han
            säger att vara emot en sänkning av inkomstskatten för löntagare
            innebär att man automatiskt skulle säga att en höjning inte får
            någon konsekvens. Det är självklart inte sant. Vi tror ju att
            människor i viss mån påverkas, att om man får höjd skatt minskar
            intresset att jobba mer. Det är klart att vi tar med det i våra
            kalkyler när vi lägger fram vår ekonomiska politik.
          </note>
          <note>
            Vi ser inget egenvärde i att höja inkomstskatterna, som det låter
            som att Anders Sellström tror. Tvärtom ser vi att vi genom till
            exempel den gröna skatteväxlingen har medverkat till att sänka
            inkomstskatter. Det tror vi är en sund ekonomisk politik, där
            man höjer miljöskatter och sänker inkomstskatter.
          </note>
          <note>
            Sedan tycker vi att man kan fundera över om de som har de allra
            högsta inkomsterna i vårt land också ska medverka lite mer till
            att lösa den ekonomiska oro och de problem i välfärden som vi
            ser i dag. Det är en diskussion som vi är beredda att föra, och
            vi kommer att komma med en full redovisning av våra reformer i
            vår budgetmotion.
          </note>
          <note type="speaker">
            Anf. 52 CARL B HAMILTON (FP):
          </note>
          <note>
            Herr talman! Sverige framstår nästan som något slags lycksalighetens
            ö i ett Europa präglat av skuldkris och politisk oförmåga att
            samlas kring viktiga och avgörande beslut. Denna skuldkris innehåller
            många målkonflikter och är inte så lätt att analysera, och därför
            är inte heller lösningarna självklara.
          </note>
          <note>
            En målkonflikt är mellan rätt åtgärd på kort sikt och på längre
            sikt. På kort sikt finns det naturligtvis tillräckligt med pengar
            för att låna ut mer till Grekland för att hindra att arbetslösheten
            stiger och levnadsstandarden faller. Problemet med en sådan strategi
            är dock att Grekland då sannolikt skulle slå sig till ro och tappa
            både intresse och incitament för att genomföra de långsiktiga
            ekonomiska och politiska reformer som krävs för att landet ska
            kunna betala tillbaka både gamla lån och nya lån. Det på kort
            sikt önskvärda strider mot det på lång sikt nödvändiga. Det gäller
            främst men inte enbart Grekland och dess skulder.
          </note>
          <note>
            Situationen i Europa förvärras av hotet om att underliggande
            bankkriser finns i flera länder och att de ska slå ut med full
            kraft. Bankkollapser är som en smittsam sjukdom som snabbt kan
            sprida sig till andra banker och till andra länder och där orsaka
            akuta finansiella kriser.
          </note>
          <note>
            Till de här två problemen, statsskulderna och bankerna, måste
            man dess värre lägga ett tredje, nämligen splittringen och den
            politiska oförmågan i flera viktiga länder inklusive världens
            största ekonomi, USA. Politikens impotens i viktiga länder är
            ett mycket allvarligt problem även för andra länder.
          </note>
          <note>
            Mot denna bakgrund av ovanliga och särskilt komplicerade problem
            kan man med fog tvivla på tillförlitligheten i de prognoser som
            läggs fram av regeringar och andra prognosmakare, inklusive dem
            i Sverige. Vi vet inte om normala tumregler och mer sofistikerade
            modeller för den delen utan normala konjunkturförlopp alls är
            giltiga det närmaste halvåret.
          </note>
          <note>
            På centralbankernas ledningar, till exempel riksbanken i många
            länder, har därmed lagts väldigt tunga bördor att agera rätt,
            inte så mycket beträffande traditionell inflationsbekämpning med
            räntepolitiken som med hantering av finansiella stabilitetsfrågor
            och att ta ansvar för och agera som en motvikt till politisk splittring.
            Det är en ovanlig situation.
          </note>
          <note>
            I Europa är inriktningen av de politiska motåtgärderna inom EU
            ganska klar: mer av finanspolitiskt samarbete mellan EU-länderna
            och mer av ömsesidig kontroll av statsskulder och risker för växande
            budgetunderskott. Med ett stramare och mer gemensamt finanspolitiskt
            ramverk ska ett EU-land i framtiden inte kunna ekonomiskt kvadda
            sina grannar, till exempel på det sätt som Sverige höll på att
            råka ut för med Lettland 20082009.
          </note>
          <note>
            Herr talman! Jag har gett en ganska dyster bild av läget i vår
            omvärld, och det är då väldigt viktigt att samtidigt understryka
            att Alliansen i sin politik och budget har lagt in breda säkerhetsmarginaler
            och har samlat i ladorna inför denna potentiella storm. Sverige
            har i dag en bättre krisberedskap än vi hade förra gången, 20082009,
            för att inte tala om i början av 90-talet, för att stabilisera
            svensk ekonomi och skydda vårt finansiella system.
          </note>
          <note>
            Riksbanken, Riksgälden och Finansinspektionen vet, så gott det
            går, vad som ska göras, och de har befogenheter att göra det.
            De automatiska stabilisatorerna i ekonomin kan verka fullt ut.
            Någon panikinbromsning genom skattehöjningar eller besparingar
            är inte nödvändiga i Sveriges fall, till skillnad mot många länder
            i vår omvärld.
          </note>
          <note>
            Om så krävs men där är vi inte i dag kommer regeringen naturligtvis
            inte att tveka att ingripa genom en mer expansiv finanspolitik
            av keynesiansk typ, som förra gången när till exempel kommunerna
            fick extra pengar för att hålla uppe sysselsättningen, och inom
            arbetsmarknadspolitiken. Men där är vi inte i dag. Vi ska inte
            ta ut den här politiken innan den faktiskt har visat sig vara
            behövlig.
          </note>
          <note>
            Det är tid för ansvar, herr talman. Alliansen tar det ansvaret.
            Och frågan är: Gäller det även oppositionen?
          </note>
          <note type="speaker">
            Anf. 53 PER BOLUND (MP) replik:
          </note>
          <note>
            Herr talman! Man kanske kan anklaga Carl B Hamilton för många
            saker, men att vara opportunist kan man inte anklaga honom för.
          </note>
          <note>
            Vi hade tidigare ett replikskifte om kärnkraften. När land efter
            land omprövar sin inställning till kärnkraft och i stället börjar
            satsa på förnybar energi står Carl B Hamilton benhårt kvar vid
            sin gamla teknik. Även när det gäller euron och eurosamarbetet
            har jag sett att Carl B Hamilton inte funderar i nya banor, utan
            han står fortfarande fast vid den gamla inställning som Folkpartiet
            så länge har haft.
          </note>
          <note>
            Ibland är det bra med politiker som står fast vid en åsikt även
            om den inte är så populär just för tillfället. Men frågan är hur
            man ska definiera Folkpartiets hållning till euron.
          </note>
          <note>
            Euron kanske verkade som en bra lösning när det var solsken och
            varmt, lite grann som att sätta på sig shorts på sommaren. Men
            nu ser vi att en garderob behöver kläder även för vintern. Vi
            ser att eurosamarbetet inte går så bra som Folkpartiet kanske
            hade hoppats på. Land efter land inom euron tvingas be om statsstöd:
            78 miljarder euro till Portugal, 85 miljarder euro till Irland,
            över 200 miljarder till Grekland.
          </note>
          <note>
            Om Folkpartiets linje hade vunnit hade vi varit med i eurozonen,
            men som tur var lyckades bland annat vi i Miljöpartiet förhindra
            det och få svenska folket att rösta nej till euron. Carl B Hamilton
            pratade i sitt anförande om att skydda svensk ekonomi, och jag
            måste verkligen fråga: Menar Carl B Hamilton på allvar att Sveriges
            ekonomi hade stått mer stabil om vi hade varit bland de länder
            som hade tvingats gå in med finansiering till de här staterna
            i Sydeuropa som nu verkligen vacklar? Många ekonomer tvekar om
            det ens går att rädda deras statsskulder. Hade Sverige haft en
            mer skyddad svensk ekonomi?
          </note>
          <note type="speaker">
            Anf. 54 CARL B HAMILTON (FP) replik:
          </note>
          <note>
            Herr talman! Tack för frågan! Den är inte oväntad.
          </note>
          <note>
            Jag kallar detta för en skuldkris, inte en eurokris. Det är det
            som är helt avgörande här. Det vi ser är att länder som inte har
            förmått att ha till exempel ett fast och stramt finanspolitiskt
            ramverk utan har försatt sig i den situationen att de har stora
            skulder och stora underskott råkar illa ut. Man kan säga att det
            inte spelar någon roll vilket valutasystem man har i ett land,
            för om man driver en vettlös skuld- och underskottspolitik går
            det åt skogen ändå. Då finns det ingenting som kan rädda en. Jag
            tycker att man ska peka på att ett land som Finland under tio
            år har haft nästan exakt samma utveckling som Sverige vad gäller
            arbetslöshet, tillväxt per capita, budgetsituation och så vidare.
            Så har det varit under de första tio åren. Tyskland, Nederländerna
            och så vidare har inte heller råkat ut för några problem. Det
            avgörande är alltså inte valet av euro eller inte euro. Det avgörande
            är att man har ett finanspolitiskt ramverk eller motsvarande som
            säkerställer att man driver en politik som inte gör att man hamnar
            i dessa skuld- och budgetproblemsituationer.
          </note>
          <note>
            Om man ser till det europeiska samarbetets historia är den lösning
            som länderna strävar efter när de råkar ut för en kris det må
            vara terrorism, klimatfrågan eller ekonomiska problem att samarbeta
            mer. I detta sammanhang innebär det att fördjupa den ömsesidiga
            kontrollen av de deltagande ländernas underskottsrisker och skuldrisker
            och göra den striktare. Det är det som vi ser nu. Jag kan återkomma
            till det.
          </note>
          <note type="speaker">
            Anf. 55 PER BOLUND (MP) replik:
          </note>
          <note>
            Herr talman! Nu hör jag hur Carl B Hamilton säger att Finland
            och Tyskland inte har haft en sämre ekonomisk utveckling än Sverige.
            Det är i alla fall ett steg tillbaka från att säga att Sverige
            skulle ha haft en bättre ekonomi om vi hade varit med i eurosamarbetet.
          </note>
          <note>
            Jag kanske inte riktigt håller med om att vi hade haft samma
            ekonomiska utveckling om vi hade varit med i eurozonen som vi
            har haft nu; tvärtom tror jag att vi hade varit bland de länder
            som hade tvingats gå in med stora delar av våra skattepengar för
            att rädda ekonomier i syd som inte har skött sig.
          </note>
          <note>
            Det kan knappast vara en överraskning för Carl B Hamilton att
            länder inom eurozonen inte har följt euroreglerna och inte har
            skött sin ekonomi. Det visste vi redan när folkomröstningen om
            euron hölls i Sverige. Ändå stod Folkpartiet där och propagerade
            skarpt för att Sverige skulle gå in i eurozonen och ta del av
            eurosamarbetet.
          </note>
          <note>
            Det är inte heller det enda problemet med eurosamarbetet att
            länderna missköter sin ekonomi. Vi ser också att en gemensam ränta
            för länder som har så olika ekonomisk utveckling skapar stora
            problem. Dessa problem skulle vi ha haft även i Sverige om vi
            hade varit med i eurozonen.
          </note>
          <note>
            Kan Carl B Hamilton förklara varför Sverige skulle ha stått starkare
            om vi hade varit med i eurozonen än vi gör nu?
          </note>
          <note type="speaker">
            Anf. 56 CARL B HAMILTON (FP) replik:
          </note>
          <note>
            Herr talman! Jag tror att det är viktigt att Sverige är med i
            eurosamarbetet när dessa EU-länder för vi ingår i EU har stramat
            upp reglerna för skuld- och budgethantering och gjort dem mer
            gemensamma. Ett medlemskap för Sverige i den gemensamma valutazonen
            vid den tiden är naturligt.
          </note>
          <note>
            Det handlar också om att vi på ett effektivt sätt ska kunna ta
            till vara Sveriges egenintressen vid de bord där viktiga beslut
            för Sverige fattas. Det som nu pågår, när länderna fördjupar sitt
            samarbete på det ekonomiska området, är att vi eftersom vi inte
            håller samma takt i fördjupningen hamnar mer och mer på kant.
            Det är ett problem.
          </note>
          <note>
            Det handlar även om solidaritet mellan de europeiska länderna,
            men det kanske Per Bolund inte bryr sig om. För att förstå varför
            de andra länderna inom eurozonen nu anstränger sig så oerhört
            ska man veta att de inte ser euron som ett problem. De ser ett
            mycket större problem, nämligen att blicka ned i avgrunden där
            ländernas splittring och olikheter skulle komma att återgå till
            de konsekvenser och de situationer som vi har sett under tidigare
            år. Nu talar jag inte om krig, men jag talar om djupgående konflikter.
          </note>
          <note type="speaker">
            Anf. 57 ROGER TIEFENSEE (C):
          </note>
          <note>
            Herr talman! Riksdagsledamöter och åhörare! Drygt tre år efter
            kollapsen i Lehman Brothers lever vi återigen i turbulenta tider.
            Finanskrisen och den djupa lågkonjunktur som följde i spåren av
            denna kollaps har bytt skepnad och nu utvecklats till en statsskuldskris.
          </note>
          <note>
            Statsskuldskrisen har de senaste månaderna skapat oro på de finansiella
            marknaderna och medfört att den ännu bräckliga återhämtningen
            i många delar av världen har fått sig en rejäl törn.
          </note>
          <note>
            Tommy Waidelich lyfte i sitt anförande upp att finanskrisen 2008
            inte skapades av dåligt skötta offentliga finanser. Det är rätt.
            Men redan före finanskrisen brottades USA och många länder i euroområdet
            med stora budgetunderskott och statsskulder till följd av överbelåning,
            avsaknad av finanspolitiska ramverk och oaktsamhet med skattebetalarnas
            pengar. Då var många länders svar på finanskrisen omfattande stimulans-
            och räddningspaket som sjösattes och då förvärrade problemen med
            skulder och underskott.
          </note>
          <note>
            Som ett litet exportberoende land drabbas Sverige även av den
            politiska och finansiella oron i omvärlden. Hushåll och företag
            har blivit mer pessimistiska, den privata konsumtionen utvecklas
            svagare och exporten har börjat mattas av.
          </note>
          <note>
            Jämfört med de länder som nu är mitt uppe i statsfinansiella
            kriser har Sverige ett betydligt bättre utgångsläge. Vi har goda
            marginaler i statens budget. Det kan vi delvis tacka det strama
            finanspolitiska ramverk och den budgetprocess som infördes och
            initierades av Centerpartiet på 90-talet för. Vi kan också tacka
            alliansregeringens entydiga linje för ordning och reda i de offentliga
            finanserna och aktsamhet om skattebetalarnas pengar för detta.
          </note>
          <note>
            Herr talman! Sverige möter den ökande oron i omvärlden från en
            stark position. Enligt EU-kommissionens rapport om offentliga
            finanser i EMU, som presenterades så sent som den 13 september,
            är Sverige det enda av de 27 EU-länderna som lyckas uppnå överskott
            både 2011 och 2012.
          </note>
          <note>
            Sverige är alltså ensamt om att ha överskott i de offentliga
            finanserna innevarande år, och vi kan presentera en reformbudget
            med reformer för 15 miljarder nästa år och ändå ha ett finansiellt
            sparande nära balans. Betydelsen av detta kan inte nog poängteras.
            När andra länder, såsom USA och många euroländer, pratar åtstramningar
            kan vi prata reformer.
          </note>
          <note>
            Herr talman! Dagens budget är en reforminriktad budget som kommer
            att bygga Sverige starkare för framtiden. Jag kan som centerpartist
            glädja mig särskilt åt några satsningar som har tydligt fokus
            på jobbskapande åtgärder och utveckling i hela landet. Det är
            helt i linje med våra prioriteringar.
          </note>
          <note>
            Den största satsningen, som har diskuterats här tidigare, är
            halveringen av restaurang- och cateringmomsen. Det kommer att
            stärka lönsamheten och öka omsättningen i branschen och leda till
            fler jobb, inte minst för unga och invandrare som har det svårt
            att ta sig in på arbetsmarknaden och på det här sättet nu får
            det lättare.
          </note>
          <note>
            Men sänkningen av restaurang- och cateringmomsen är inte bara
            betydelsefull för restaurangbranschen. Den kommer att vara betydelsefull
            för Sverige som turistland. Turismen i det här landet sysselsätter
            160 000 personer. Det är en basnäring. Sänkningen kommer också
            att vara betydelsefull för utvecklingen av Sverige som matland.
          </note>
          <note>
            Det handlar inte bara om företagssatsningar i budgeten. Det handlar
            också om att Sverige är på väg att ta tydliga steg i en omställning
            en grön omställning. Vi fick ett kvitto på det i förra veckan
            när vi såg nya siffror på hur vindkraften ökar. Vi är nu över
            5 terawattimmar under året i vindkraftsproduktion. Vi tar tydliga
            steg i budgeten för att fortsätta omställningen av trafiksystemet.
            Vi har en satsning på en supermiljöbilspremie med 200 miljarder.
            Vi fortsätter med satsningar på biogasen och på att göra den mer
            lönsam.
          </note>
          <note>
            Vi utvecklar också det nya konceptet Skogsriket för att på så
            sätt göra de gröna näringarna mer lönsamma och mer sysselsättningsskapande.
          </note>
          <note type="speaker">
            Anf. 58 PER BOLUND (MP) replik:
          </note>
          <note>
            Fru talman! Till att börja med var det kanske en smärre överdrift
            när det gäller miljöbilspremien. Det handlar om 200 miljoner och
            inte 200 miljarder, som slank ur Roger Tiefensee.
          </note>
          <note type="speaker">
            (ROGER TIEFENSEE (C):
          </note>
          <u who="unknown" xml:id="i-11b16ba8dc5ba328-0">
            <seg>
              Förlåt!)
            </seg>
          </u>
          <note>
            Nu är det mycket, Roger Tiefensee, som tyder på att Annie Lööf
            väljs till ny partiledare för Centerpartiet inom kort. I en debattartikel
            i Svenska Dagbladet den 22 augusti har hon lagt fram en del riktlinjer
            för den miljöpolitik som hon skulle vilja föra. En del av förslagen
            tycker vi är mycket bra. Ibland skulle man nästan kunna tro att
            hon har sneglat lite grann på Miljöpartiets politik.
          </note>
          <note>
            Bland annat skriver hon att Sverige har en låg andel miljöskatter
            av den totala skattekvoten och att vi ligger långt efter många
            OECD-länder när det gäller grön skatteväxling, att höja eller
            införa fler skatter på miljöstörande verksamheter. Hon säger också
            att en utmaning är att höja järnvägens kapacitet. Det handlar
            om att gå vidare med planerna på höghastighetsbanor.
          </note>
          <note>
            Det som slår en när man läser artikeln och sedan ser den budget
            som Centerpartiet tillsammans med regeringen nu har lagt fram
            är den otroliga skillnaden mellan ord och handling. Var är de
            vackra orden som lyfts fram i debattartikeln i form av praktisk
            handling i regeringens budget? I budgeten lyser ju klimatsatsningarna
            med sin frånvaro helt och hållet. Diskussionen om miljöskatter,
            till exempel, följs över huvud taget inte av handling i regeringens
            budgetproposition. Vi ser till exempel hur man undviker att använda
            det mest effektiva styrmedlet, koldioxidskatten. Vi ser också
            hur man mer eller mindre kastar in handduken på energiområdet
            och minskar, ganska dramatiskt, stöden till olika förnybara energiformer.
            Stödet till marknadsintroduktion av vindkraft tas bort. Stöden
            till solvärme och konvertering från direktverkande el tas bort.
          </note>
          <note>
            Det går inte i längden, Roger Tiefensee, att hävda att man står
            för en skarp miljöpolitik men i praktiken rusta ned de reformer
            i budgeten som faktiskt syftar till att nå den politiken. När
            kommer handling att möta ord, Roger Tiefensee?
          </note>
          <note type="speaker">
            Anf. 59 ROGER TIEFENSEE (C) replik:
          </note>
          <note>
            Fru talman! Jag välkomnar Per Bolund att följa Centerpartiets
            stämma i Åre som inleds på torsdag. Den kommer att sändas både
            i SVT och i TV4. Där kan du se mer av våra diskussioner.
          </note>
          <note>
            Jag håller helt och hållet med Per Bolund och Annie Lööf om att
            vi behöver höja kapaciteten i järnvägsnätet. Vi gör det återigen
            med drift och underhåll i den här budgeten efter flera decennier
            av eftersatt underhåll. När alliansregeringen trädde till 2006
            fanns det 20 miljarder i eftersatt underhåll av järnvägsnätet,
            20 miljarder av eftersatt underhåll av vägnätet och därtill en
            underfinansierad infrastrukturplan på 60 miljarder. Det stod redan
            i propositionen: Vi behöver tillföra 60 miljarder. Det var 100
            miljarder av hål som vi behövde börja täppa till. Det är klart
            att det tar lång tid, Per Bolund. Det var din arvsynd. Men jag
            välkomnar Miljöpartiet och Per Bolund att hjälpa till att återupprätta
            den infrastruktur när det gäller både vägar och järnvägar som
            vi så väl behöver.
          </note>
          <note>
            När det sedan gäller klimatsatsningar konstaterade jag i vårt
            replikskifte att när det gäller vindkraften slår vi rekord nu
            2011, och vi slog rekord 2010. Vi har den senaste tolvmånadersperioden
            redan passerat 5 terawattimmar i vindel. Bedömningen från Svensk
            vindenergi är att vi kommer att ha kanske 5,6, 5,8 terawattimmar
            2011. Prognosen är 8 terawattimmar, motsvarande de båda Barsebäcksreaktorerna,
            nästa år. Jag tycker att Miljöpartiet borde glädja sig åt det.
          </note>
          <note>
            Vi kan inte ha alla satsningar i alla budgetar, utan man måste
            också se vad som har gjorts tidigare och var vi fortsätter, vilken
            riktning vi har.
          </note>
          <note>
            Energiomställningen har en väldigt tydlig riktning. Det som Miljöpartiet
            och Per Bolund förordar, ett fastprissystem, tror jag skulle ha
            riskerat den här utvecklingen. Det som vi gjorde var att vi satte
            upp ett tydligt planeringsmål för vindkraften, och vi satte upp
            både ett högre mål och en längre bärighet i tid för de gröna elcertifikaten.
          </note>
          <note type="speaker">
            Anf. 60 PER BOLUND (MP) replik:
          </note>
          <note>
            Fru talman! Roger Tiefensee säger att man inte kan ha alla satsningar
            i alla budgetar. Vi skulle nöja oss med några satsningar i någon
            budget från regeringens sida. Vi tycker att det är oerhört tomt
            på miljöreformer. Tvärtom är det så att man faktiskt backar i
            många frågor.
          </note>
          <note>
            När det till exempel gäller skyddet av skog är det återigen i
            denna budget en besparing, en nedskärning som är ganska brutal
            jämfört med hur det har varit tidigare. Det är inte nog med att
            man inte kommer med de miljöreformer och den miljöpolitik som
            är nödvändig för att vi verkligen ska få ett modernt Sverige som
            står bättre rustat för framtiden och som också skapar jobb, utan
            man skär dessutom ned på tidigare gjorda miljöreformer.
          </note>
          <note>
            När det gäller järnvägsinvesteringar måste vi tyvärr konstatera
            att när regeringen kom till makten backade man många av de planer
            som fanns på järnvägsinvesteringar, och som Miljöpartiet hade
            varit med att ta fram. Roger Tiefensees bild, att man skulle ha
            en historisk satsning, delar vi inte över huvud taget.
          </note>
          <note>
            Man kan jämföra stödsystem i olika länder, men vi kan konstatera
            att Tyskland, med samma landyta, sämre kustlägen och sämre vindlägen,
            har åtta gånger mer vindkraft än vad Sverige har, och de har ett
            fastprissystem, Roger Tiefensee.
          </note>
          <note type="speaker">
            Anf. 61 ROGER TIEFENSEE (C) replik:
          </note>
          <note>
            Fru talman! Det är helt riktigt att när vi kom till makten 2006
            fanns det stora planer. De socialdemokratiska ministrarna och
            andra hade åkt runt och invigt projekt, kanske grävt ett hål,
            klippt ett band och satt i gång projekt, men det fanns ingen täckning
            i budgeten.
          </note>
          <note>
            När vi presenterade budgeten i riksdagen skrev vi tydligt att
            vi behöver tillföra 60 miljarder. Därtill fanns det ett eftersatt
            underhållsberg, 20 miljarder i järnväg, 20 miljarder i vägar.
            Och vi har ju sett det fysiskt. Det är därför vi nu börjar uppgradera
            järnvägsnätet. Vi har uppgraderat vägnätet. Sådant tar tid, Per
            Bolund, men jag välkomnar dig i det arbetet.
          </note>
          <note>
            När det sedan gäller vindkraften känns det lite som surt sa räven
            i Per Bolunds anförande här. Vi har rekordinvesteringar, och vi
            har rekordleverans i produktion av vindel nu. Gläd dig åt det!
            Men se också det som händer i Tyskland! Deras fastprissystem leder
            nu till att det är kineser som tjänar pengar i Tyskland, inte
            tyska företag.
          </note>
          <note type="speaker">
            Anf. 62 JOHNNY SKALIN (SD) replik:
          </note>
          <note>
            Fru talman! Roger Tiefensees visioner, idéer och svar när det
            gäller Sverige kan inte göras mer tydliga. Sverige ska öppnas
            upp för alla, och all politik ska kretsa kring detta. Sveriges
            alla utmaningar ska tvärtemot i hela vår omvärld lösas genom att
            stärka vår konkurrenskraft, inte i första hand gentemot andra
            länders företag utan med de människor som söker lyckan i andra
            länder som om det nu skulle finnas en konkurrens om att få ta
            emot världens alla lycksökare.
          </note>
          <note>
            Det är Sveriges invandringspolitik som är extrem i ett europeiskt
            perspektiv i den meningen att vi per capita tar emot fler invandrare
            än så gott som alla andra europeiska länder. Resultatet av detta
            är att kostnaderna har stigit och utanförskapet har växt.
          </note>
          <note>
            Vad är då Centerpartiets lösning? Jo, att tala om att Sverige
            måste bli bättre på att se varje individ som en resurs. Börjar
            man tala mer positivt och mer inkluderande upplöses utanförskapet
            direkt till full sysselsättning. Logiken bakom dessa teorier tydliggörs
            i Centerpartiets rapport om nybyggarlandet, där man skriver att
            om Sverige hade haft Kanadas invandringspolitik hade Sveriges
            befolkning uppgått till 40 miljoner människor. Bortsett från att
            Kanadas befolkning är 34 miljoner och att de fört en betydligt
            restriktivare politik än Sverige kan man också läsa att dessa
            30 extra miljoner svenska invandrare hade varit behövliga för
            att lösa morgondagens välfärd.
          </note>
          <note>
            Dessutom tror man fortfarande på det gamla påhittet från 90-talet,
            ni vet det där med att 40-talisterna skulle orsaka en stor arbetskraftsbrist
            när de går i pension. Låt mig därför upplysa Roger Tiefensee om
            att de allra flesta av dem redan har gått i pension och är pensionärer
            och att om tre år har samtliga 40-talister nått pensionsålder.
          </note>
          <note>
            Logiken, fru talman, existerar över huvud taget inte i Centerpartiets
            politik.
          </note>
          <note type="speaker">
            Anf. 63 ROGER TIEFENSEE (C) replik:
          </note>
          <note>
            Fru talman! Jag vill tacka Johnny Skalin för hans replik. Det
            är uppenbart att Centerpartiets politik provocerar Sverigedemokraterna.
          </note>
          <note>
            För mig är det självklart att det är positivt om människor vill
            komma till det här landet och bygga en framtid. Och det är många
            kommuner som skulle känna det som positivt. Hälften av Sveriges
            kommuner kan i dag glädja sig åt en växande befolkning, och inget
            är en så viktig framgångsfaktor för en kommun som just en växande
            befolkning. Det ger fler invånare, fler skattebetalare, fler arbetade
            timmar och ökade statsbidrag. Men utan invandring skulle många
            kommuner minska i befolkning, åtta av tio kommuner. Det skulle
            bli ett allvarligt läge i kommuner som Sundsvall, Sjöbo och Gnosjö
            men även i storstäder som Malmö och Göteborg om de skulle uppleva
            en befolkningsminskning. Då är Sverigedemokraternas och Johnny
            Skalins recept minskad invandring, minskad möjlighet för människor
            att komma hit och bygga sin framtid.
          </note>
          <note>
            Vad er politik skulle innebära är en drakonisk nedskärning i
            offentlig sektor, i kommuner och landsting, med minskat befolkningsunderlag,
            minskade statbidrag, minskade skatteintäkter. Det är ert recept.
            Hur löser ni det?
          </note>
          <note type="speaker">
            Anf. 64 JOHNNY SKALIN (SD) replik:
          </note>
          <note>
            Fru talman! Jag kommer själv från Sundsvall och vet hur det ser
            ut där. Vi har hög arbetslöshet, och därför flyttar människor
            ut från kommunen. Sittande politiker säger att invandringen är
            bra för att man kan upprätthålla befolkningsstrukturen i kommunen,
            vilket inte är riktigt sant.
          </note>
          <note>
            Centerns politik gör stor skada i de länder som högutbildade
            flyttar från. Att exploatera fattiga länder genom att locka hit
            deras högutbildade är inget annat än en låtsashumanism och lika
            cyniskt som västvärldens forna kolonialpolitik.
          </note>
          <note>
            Invandringens negativa ekonomiska konsekvenser är tvärtemot vad
            Roger Tiefensee försöker ge sken av några av de mest klarlagda
            ekonomiska samband vi känner till. Vi har till exempel Jan Ekberg,
            och vi har Jan Tullberg vid Handelshögskolan som har skrivit upp
            prognosen från Jan Ekberg, som för övrigt är regeringens egen
            nationalekonom.
          </note>
          <note>
            Vi ska fortsätta bedriva en generös flyktingpolitik med tillfälliga
            uppehållstillstånd och hjälp i närområdet. Låt oss dock kombinera
            detta med en restriktiv invandringspolitik.
          </note>
          <note type="speaker">
            Anf. 65 ROGER TIEFENSEE (C) replik:
          </note>
          <note>
            Fru talman! Det är noterbart hur tydligt Johnny Skalin rundade
            min fråga om hur man ska lösa den kommunala ekonomin. Det blir
            befolkningsminskning i många kommuner om man stoppar invandringen
            och stoppar möjligheterna för människor att komma hit och bygga
            sig en framtid.
          </note>
          <note>
            Sundsvall är intressant. Där blev minus 183 personer ett plus
            tack vare invandringen. Daniel Antonsson är utvecklingschef i
            Sundsvall och säger: Nysvenskarna är vår framtid.
          </note>
          <note>
            Denna ljusnande framtid i Sundsvall vill Sverigedemokraterna
            slå undan benen på med sin invandringsfientliga politik.
          </note>
          <note>
            Du blir åter svaret skyldig, Johnny Skalin. Jag ger dig chansen
            att i ditt anförande återkomma till hur ni ska lösa den kommunalekonomiska
            situationen med befolkningsminskning i åtta av tio kommuner i
            Sverige.
          </note>
          <note type="speaker">
            Anf. 66 ULLA ANDERSSON (V) replik:
          </note>
          <note>
            Fru talman! Först ska jag bistå Miljöpartiet i debatten om tågen.
            Roger Tiefensee hade en räv bakom örat där. När Centerpartiet
            var i opposition hade ni lägre anslag på investeringar i järnväg
            och underhåll till järnväg än vad den dåvarande regeringen med
            stöd av oss hade. Hålet som Roger Tiefensee talar om hade varit
            mångdubbelt större om Centerpartiets budgetar hade fått genomslag
            på den tiden. Lite ärlighet i politiken är bra.
          </note>
          <note>
            Fru talman! Regionalpolitiken är i dag satt på undantag. Klyftorna
            ökar i Sverige. För oss som lever och verkar utanför de urbana
            tillväxtregionerna blir detta alltmer uppenbart. Utflyttningen
            pågår hela tiden.
          </note>
          <note>
            I dagens Sverige finns stora problem med att skapa det goda samhället
            där alla människor är inbegripna och välkomna. Med ett geografiskt
            perspektiv blir detta ännu mer uppenbart.
          </note>
          <note>
            Den digitala revolutionen som skulle rädda glesbygden genom ökade
            möjligheter till distansarbete och minskade upplevda avstånd ledde
            i stället till att många små lokala försäkringskasse-, arbetsförmedlings-
            och bankkontor lades ned. Antalet arbetstillfällen minskade och
            likaså närheten till social service. Avregleringar har resulterat
            i att våra postärenden görs på Ica och att medicinen inhandlas
            på bensinmacken samtidigt som bildelar beställs på postorder och
            lanthandlar lägger ned. Man får åka många mil för att få bensin
            i bilen, och innan man är hemma igen är tanken nästan tom.
          </note>
          <note>
            Många kommuners ekonomi är hårdare ansträngd än någonsin. Trots
            behoven tvingas man lägga ned skolor och vårdinrättningar. Samtidigt
            förväntas glesbygden finansiera infrastruktursatsningar i Stockholm.
            De storskaliga vägsatsningarna skapar ett Förbifart Sverige där
            glesbygden snabbspolas förbi. Landsbygden står övergiven, Centerpartiet
            har svikit landsbygden och det finns inte ett enda regeringsparti
            som verkar bry sig.
          </note>
          <note>
            Detta är resultatet av er politik, Roger Tiefensee. Jag skulle
            vilja ha en förklaring.
          </note>
          <note type="speaker">
            Anf. 67 ROGER TIEFENSEE (C) replik:
          </note>
          <note>
            Fru talman! Vi moderniserar Sverige genom en digital agenda.
            I budgeten läggs en satsning på digital infrastruktur på nära
            500 miljoner. Jag skulle gärna ha sett mer, men det är ett viktigt
            steg.
          </note>
          <note>
            I landsbygdsprogrammet finns resurser för att bygga pumpar och
            se till att bensinmackar, som Ulla Andersson lyfter fram, finns
            på landsbygden.
          </note>
          <note>
            Det gäller också att se möjligheten i den kommunala servicen,
            att hitta alternativ. Ulla Andersson är ideologiskt emot mångfald
            i offentlig sektor och ideologiskt emot att man via valfrihetsreformen
            får in företag som jobbar med hemtjänst.
          </note>
          <note>
            Genom att öppna offentlig sektor för dels kvinnors företagande,
            dels valfrihet har man kunnat kombinera LOV, valfrihetsreformen,
            med hushållsnära tjänster och på så vis skapat underlag för företag
            på landsbygden. Detta är Ulla Andersson och Vänsterpartiet emot.
          </note>
          <note>
            Det går inte ihop. Det går inte att hålla ett indignerat anförande
            om livskraft i hela landet och sedan inte vilja ge förutsättningarna
            eller göra investeringarna för att skapa mångfald i välfärden.
          </note>
          <note>
            Det ska bli spännande att se Vänsterpartiets budget, men jag
            har inte uppfattat att Vänsterpartiet är de främsta fanbärarna
            för till exempel digitala investeringar.
          </note>
          <note type="speaker">
            Anf. 68 ULLA ANDERSSON (V) replik:
          </note>
          <note>
            Fru talman! Roger Tiefensee är välkommen att läsa vårt budgetalternativ.
            Vi har haft satsningar på bredband under en längre tid, och jag
            välkomnar regeringens satsningar på detta område.
          </note>
          <note>
            Roger Tiefensee talar om mångfald. Jag är visst för mångfald,
            men jag anser inte att mångfald är detsamma som bolagsbildningar.
            För mig handlar det om andra saker.
          </note>
          <note>
            I dag använder vi skattemedel till vinster och inte till att
            hålla en god kvalitet i skolan, ge äldre en bra omsorg eller tillgodose
            patienters behov. Samma skattemedel går till vinster i stället
            för till dessa människors behov. Jag menar att vi inte får ut
            mer av skattepengarna utan snarare mindre eftersom det också ska
            skapas utrymme för vinster.
          </note>
          <note>
            Roger Tiefensee undviker att svara på frågan om regionalpolitiken.
            Han säger att man kan göra lite på bensinmackar. Han tar inte
            upp kapitalmöjligheterna på landsbygden, till exempel genom att
            stimulera fler lokala banker. Han tar inte upp något om hur man
            i framtiden ska lösa den stora personalförsörjningsfrågan. Han
            ser inte heller till att öka statsbidragen till kommunsektorn
            utan drar i stället ned dem, vilket kommer att förvärra situationen
            för många landsbygdskommuner.
          </note>
          <note type="speaker">
            Anf. 69 ROGER TIEFENSEE (C) replik:
          </note>
          <note>
            Fru talman! Ulla Andersson har inte haft så lång tid att läsa
            budgeten, men apropå investeringar ska Bostadskreditnämnden ges
            möjligheter att tydligare ge underlag för investeringar i bostäder
            på landsbygden.
          </note>
          <note>
            Jag tackar för välkomnandet av den digitala investeringen. Det
            är värt att notera att Ulla Andersson i sin replik inte förnekar
            att det fanns hål i den infrastrukturbudget som Ulla Andersson
            före 2006 stod bakom.
          </note>
          <note>
            Jag nämnde den möjlighet som finns inom landsbygdsprogrammet
            med att investera i bensinmackar. Landsbygdsprogrammet omfattar
            35 miljarder på sju år. Det är klart mer än vad regeringar som
            Ulla Andersson tidigare har stött lyckades åstadkomma.
          </note>
          <note type="speaker">
            Anf. 70 JOHNNY SKALIN (SD):
          </note>
          <note>
            Fru talman! Det är med utgångspunkt i regeringens ekonomiska
            prognos från i våras ett avsevärt förändrat ekonomiskt utgångsläge
            vi nu bevittnar, inte bara för Europa och världen utan också för
            Sveriges del. Den svenska ekonomiska tigern, som den svenska utvecklingen
            beskrevs som för inte så länge sedan, med rekordtillväxt och goda
            utsikter för alla arbetslösa har rappt förbytts till en förnyad
            oro, tvärbromsade exportförväntningar, förväntade prisfall för
            hushållen vad bostadspriserna beträffar och en allt sämre framtidstro.
          </note>
          <note>
            Osäkerheten om den ekonomiska utvecklingen beskrivs inte bara
            inom näringslivet och bland konsumenterna utan görs dessutom extra
            tydlig genom att Riksbanken inte bara tvingas revidera ned sina
            styrränteprognoser utan också angett att räntan 2015 kan hamna
            var som helst mellan 0 och 7 procent.
          </note>
          <note>
            Sverige och världen går med andra ord mot en så kallad dubbeldip
            där nedgången i och med finanskrisens första verkningseffekter
            genom offensiva stimulanspaket och snabba aktioner för att säkra
            det ekonomiska finansiella systemet först förbyttes mot en stabilisering
            och rekapitalisering, en börsuppgång och för flera länder en stabiliserad
            eller minskad arbetslöshet för att nu återigen möta verkligheten.
          </note>
          <note>
            Det borde inte komma som någon överraskning. Tecknen på att detta
            inte bara skulle kunna ske utan var högst troligt var många. Ändå
            tillstyrkte regeringen och finansminister Anders Borg, och inte
            minst den socialdemokratiska ekonomisk-politiska talespersonen
            Tommy Waidelich, i våras att Sverige som land skulle sticka ut
            på ett historiskt unikt sätt. Medan andra länder skulle kämpa
            med skuldproblem skulle Sverige komma att klara sig inte bara
            helskinnat utan också ekonomiskt förstärkt, dessutom med rekordlåga
            arbetslöshetstal. Enligt regeringens bedömning från i våras skulle
            inte bara ungdomsarbetslösheten motas och de äldre hållas kvar
            i arbetskraften. Invandrare som grupp skulle komma ur sin mycket
            låga 55-procentiga sysselsättningsgrad. Låt oss emellertid konstatera
            att det bara var rena fantasier. Även med regeringens fantasifulla
            prognoser från i våras skulle över hälften av de inskrivna fortfarande
            söka arbete. Mot bakgrund av det valde vi att i vår vårbudgetmotion
            inte specificera det reformutrymme som regeringen ansåg fanns.
          </note>
          <note>
            Som folkvalda anser vi att vi i första hand har ett ansvar gentemot
            medborgarna att väl förvalta våra gemensamma tillgångar och inte,
            som regeringen, först när man misslyckas att skapa majoritet i
            kammaren föra in fiktiva skattesänkningar utan jobbskapande effekt
            och tala om behovet av säkerhetsmarginaler inför en djupare kris.
            Den vägen kan rimligen bara beskrivas som tragisk. För en regering
            som vill regera ansvarsfullt finns det fler samarbetsalternativ
            än Miljöpartiet. Vi har sträckt ut en hand till samtliga partier
            i denna kammare. Viljan att ta ansvar för våra gemensamma resurser
            finns uppenbarligen bara om det inte går att skapa majoritet för
            något annat.
          </note>
          <note>
            Svenska folket har med andra ord Sverigedemokraterna att tacka
            för att vi nu kan skjuta upp ytterligare skattesänkningar till
            ett läge där den finansiella utvecklingen stabiliserats. Med Sverigedemokraterna
            i riksdagen bedriver Sverige en mer ansvarsfull ekonomisk politik.
          </note>
          <note>
            Det är inte bara statsfinanserna vi har ansvar för i denna kammare.
            Det är inte bara verklighetsfrånvarande lyckoprognoser som utgör
            problemet med det politiska styret. Alla politiska partier har
            naturligtvis också ansvar för att förmedla politiskt realistiska
            och ärliga budskap till väljarna.
          </note>
          <note>
            Utan att vilja lösa den situation som ständigt fyller på arbetsutbudet
            med underkvalificerad arbetskraft från tredje land hävdar regeringen
            ihärdigt att man har en lösning på arbetslöshetsproblemet. Det
            gör att trovärdigheten för regeringens förmåga att på bästa sätt
            styra landet i ännu högre grad måste ifrågasättas. Att man från
            regeringens håll dessutom blundar för samhällets behov av en verklig
            politik för att matcha arbetskraften efter arbetsmarknadens behov
            gör att regeringen helt fokuserar på att stärka utbudet av arbetskraft
            och inte på efterfrågan av densamma. Sammantaget gör det att den
            situation vi har på arbetsmarknaden med ungdomsarbetslöshet, utanförskap
            och svårigheter för personer med liten erfarenhet cementeras.
          </note>
          <note>
            Som folkvald i landets högsta beslutande församling har man ett
            ansvar för människors framtid. Då duger det inte att robotlikt
            upprepa arbetslinjen som svar på alla frågor. Moderaternas så
            kallade arbetslinje löser inte den situation våra medmänniskor
            har i den verklighet som vi i denna kammare står så långt ifrån.
            Den löser inte de uppenbara riskerna med lönedumpning som inte
            minst den öppna arbetskraftsinvandringen bidrar till att skapa,
            särskilt inte som den anses vara en viktig del i den så kallade
            arbetslinjen. Den löser inte den prekära ekonomiska situation
            de arbetslösa ställs inför när de, trots den så kallade arbetslinjen,
            sägs upp eller misslyckas att få ett arbete. Moderaternas så kallade
            arbetslinje löser inte heller situationen där utrikesfödda är
            kraftigt överrepresenterade när det gäller socialbidrag, arbetslöshet
            och utanförskap.
          </note>
          <note>
            Fru talman! Låt oss konstatera att regeringens så kallade arbetslinje
            i stora drag har misslyckats. Låt oss konstatera att även om ekonomin
            fram till nu har gått på högvarv har sysselsättningsgraden det
            senaste året bara ökat med 0,4 procentenheter. Låt oss konstatera
            att även om ekonomin nu bara bromsar in kommer arbetslösheten
            att stiga. Låt oss konstatera att även om regeringens medelhavssoliga
            vårprognoser hade slagit in hade mindre än hälften av de inskrivna
            vid arbetsförmedlingen fått ett arbete för att därefter återigen
            möta arbetslöshet och nästa lågkonjunktur.
          </note>
          <note>
            Sverige kan och behöver bättre. Då duger inte Centerpartiets
            och regeringens föreslagna, kostsamma och ofinansierade krogmomssänkning.
            I Finland var resultatet att två tredjedelar av skattesänkningen
            hamnade i restaurangägarnas fickor.
          </note>
          <note>
            Då duger inte heller finansministerns lovord om att satsa mer
            på för samhället mycket dyra integrationsåtgärder, när tidigare
            försök har misslyckats. Då duger det inte med en förhandlingsförlamad
            opposition vars enda recept för att komma till rätta med situationen
            är att använda det fantasireformutrymme som nu inte uppstår till
            att genomföra de åtgärder vi genomför utan reformutrymme. Här
            har inte bara regeringen utan även Socialdemokraterna ett ansvar
            för statens finanser. Det leder till frågan: Står Socialdemokraterna
            upp för landet? Kan deras företrädare förklara för mig på vilket
            sätt deras politik är bättre än vår? Tillåt mig tvivla.
          </note>
          <note>
            Gammelpartiernas idéfattiga röra måste snarast bytas ut mot ett
            politiskt nytänkande där nya idéer prövas mot tidigare beprövade
            och uppenbart misslyckade vägar.
          </note>
          <note>
            Det går att återskapa ett välmående land där sjuka, ensamstående,
            lågutbildade och arbetslösa inte behöver ställas mot friska, utbildade
            eller dem med arbete. Det går att återskapa det land där föräldrar
            inte behövde oroa sig för om deras barn skulle få arbete, om de
            skulle klara sig om de blev tillfälligt arbetslösa, sjuka eller
            ensamstående, eller för om barnen ens skulle ha råd att utbilda
            sig. Det landet går att återskapa. Det landet går att återskapa
            genom att inte bara låta det löna sig att arbeta utan också att
            ha arbetat.
          </note>
          <note>
            Pensionärer måste tillåtas vara en mycket viktigare prioritering
            än mer pengar i fickorna hos restaurangägarna.
          </note>
          <note>
            Det landet går att återskapa genom en kreativ satsning på utbildning
            och matchning samtidigt som vägarna för arbetskraftsinvandring
            isoleras till ett vid behov tillfälligt gästarbetarsystem. Det
            landet går att återskapa genom att låta småföretag få bättre förutsättningar
            att kunna och våga anställa samtidigt som innovationskraften i
            landet förstärks. Det landet går att återskapa genom att överutbudet
            på arbetskraft regleras i första hand genom att man inför en ansvarsfull
            invandringspolitik.
          </note>
          <note>
            Vågar vi sedan kombinera denna väg med ett socialt försäkringssystem
            som gör människor trygga i vetskapen att de mellan två jobb, mellan
            sjukdom och jobb eller i händelse av förändrade familjeförhållanden
            kan klara sig genom en förstärkt a-kassa och i vetskapen om och
            känslan av att skattepengarna har ett mervärde i form av en fungerande
            offentlig service som skola, vård och omsorg och inte minst genom
            ett högkostnadsskydd som även tillåter fattiga, arbetslösa och
            pensionärer att vårda sina besvär är jag alldeles övertygad om
            att vårt Sverige snart blir ett föregångsland för vår omvärld
            att avundsjukt titta på.
          </note>
          <note>
            Fru talman! Låt Sverigedemokraterna visa vägen.
          </note>
          <note>
            I detta anförande instämde Carina Herrstedt, David Lång och Tony
            Wiklander (alla SD).
          </note>
          <note type="speaker">
            Anf. 71 Finansminister ANDERS BORG (M) replik:
          </note>
          <note>
            Fru talman! Regeringens parlamentariska strategi är klar: Vi
            söker alltid samarbete i första hand med Miljöpartiet, i andra
            hand med Socialdemokraterna men inte med Sverigedemokraterna.
            Det är av två skäl. Det ena är att ett högerpopulistiskt och invandrarkritiskt
            parti av Sverigedemokraternas typ alltid kommer att försöka skapa
            politisk instabilitet. Det andra skälet är att vi inte tror på
            Sverigedemokraternas invandringspolitik. Vi tror inte på att stänga
            gränserna, och vi tror inte på att stänga in invandrarna i utanförskap.
          </note>
          <note>
            Vi hör hur Johnny Skalin talar om att sträcka ut handen. Vi hör
            också hur det går till. Det är hårda angrepp på Centerpartiet.
            Det är hårda angrepp på Moderaterna. Det är hårda angrepp på Folkpartiet,
            och det är förmodligen hårda angrepp på Kristdemokraterna när
            den tiden kommer. Det är också hårda angrepp på Miljöpartiet.
          </note>
          <note>
            Aldrig tidigare har väl någon så aktivt som Johnny Skalin sökt
            ett passivt samarbete med Socialdemokraterna.
          </note>
          <note>
            Det är alldeles uppenbart att det har utgått nya generalorder
            inom socialdemokratin.
          </note>
          <note>
            Under Mona Sahlins tid skulle man vara tydlig med att man stod
            för öppenhet och tolerans och inte samarbetade med Sverigedemokraterna.
            Det är tydligt att Johnny Skalin inte angriper Socialdemokraterna,
            och det är lika tydligt att Tommy Waidelich inte angriper Sverigedemokraterna.
            Man tar repliker där man mycket aktivt söker det passiva stödet
            från varandra.
          </note>
          <note>
            Det är ett förhållningssätt i politiken som jag inte delar. Vi
            tror på samarbete. Vi tror att detta samarbete ska bygga på en
            samsyn kring att Sverige ska vara ett öppet land där vi har en
            invandringspolitik som välkomnar människor hit.
          </note>
          <note>
            Problemet med Johnny Skalins politik är att den bygger på att
            låsa in invandrare stänga gränsen och sedan låsa in invandrare
            med en utanförskapspolitik. Därför är det så logiskt att Johnny
            Skalin är emot jobbskatteavdrag men för a-kassa, för utbyggd Amspolitik
            och för återskapande av sjukförsäkringen och annat. Vi vet nämligen
            att det ofta är det som blir hindren för invandrare att komma
            ut på arbetsmarknaden.
          </note>
          <note>
            Johnny Skalin är inte emot att invandrarna tar jobben. Johnny
            Skalin är emot invandrarna, och det är det som hans politik syftar
            till, och den politiken bör inte få inflytande i Sveriges riksdag.
          </note>
          <note>
            I detta anförande instämde Abdirizak Waberi (M).
          </note>
          <note type="speaker">
            Anf. 72 JOHNNY SKALIN (SD) replik:
          </note>
          <note>
            Fru talman! Det som Anders Borg säger stämmer inte riktigt. Jag
            riktade hätska utfall mot Waidelich som valde att inte gå upp
            i talarstolen. Det är samma sak med företrädarna för de andra
            politiska partierna. Den enda som går upp i talarstolen är Anders
            Borg. Jag får därför förmoda att det är han som företräder den
            politik som bedrivs här av sju riksdagspartier.
          </note>
          <note>
            Låt oss därför titta på vad regeringen företräder. Pensionärernas
            värdighet ska förkastas. Det görs tydligt i budgeten att restaurangägarnas
            fickor ska fyllas, vilket var fallet i Finland. Pensionärerna
            ska senare i stället skatta sig lyckliga över en indexhöjning
            som vi har behov av varje år i och med att inflationen gör att
            priserna stiger. Situationen för sjuka pensionärer förvärras ytterligare
            genom ett höjt högkostnadsskydd. 600 kronor kan tyckas vara lite,
            men det slår mot de grupper som har fått minst av denna regeringspolitik.
            Det är sjuka, gamla och arbetslösa. Man fokuserar på utbudssidan
            vad gäller jobben. Instegsjobben och krogmomsen ger totalt 11
            miljarder för 6 000 jobb. Det är 1,8 miljoner per arbete. Det
            är den arbetsmarknadspolitik som finansministern står här och
            företräder, och jag antar att de andra partierna står bakom den.
          </note>
          <note>
            Regeringens politik är varken jobbskapande eller rättvis. Man
            ser det svenska folket som obildbart. Det är också därför som
            man undviker att satsa på matchning. I stället ska kompetensen
            komma utifrån. Det handlar om ren invandring, och det gäller arbetskraftsinvandring.
          </note>
          <note>
            Sedan har vi också a-kassan. Vi genomdrev ett utskottsinitiativ
            i våras om att vi skulle höja a-kassan. Var har vi till exempel
            höjningen av a-kassan i regeringens budgetproposition?
          </note>
          <note type="speaker">
            Anf. 73 Finansminister ANDERS BORG (M) replik:
          </note>
          <note>
            Fru talman! Johnny Skalin och jag har kanske inte lyssnat på
            samma debatt. Jag hörde Johnny Skalin när han tog en replik på
            Tommy Waidelich där frågeställningen var: Kan vi enas om att göra
            om politiken? Det är att aktivt söka ett passivt samarbete.
          </note>
          <note>
            Jag har också hört Johnny Skalin gå till hårda angrepp på Centerpartiet
            och regeringen för vår invandringspolitik. Det är alldeles uppenbart
            att Johnny Skalin inte tycker att den uppgörelse som vi har träffat
            med Miljöpartiet kring invandringsfrågorna är bra och att han
            därför väljer att rikta udden mot oss.
          </note>
          <note>
            Jag är bekymrad över detta. Jag tror att Johnny Skalins politik
            bör ha så lite inflytande i Sveriges riksdag som möjligt därför
            att den handlar om att stänga gränserna och låsa in invandrare
            i utanförskap. Det är kärnan i Johnny Skalins politik. Den är
            inte bra för Sverige, och den bör inte ha något inflytande i Sveriges
            riksdag.
          </note>
          <note type="speaker">
            Anf. 74 JOHNNY SKALIN (SD) replik:
          </note>
          <note>
            Fru talman! Det är klart att jag frågar Waidelich om vi kan enas
            eftersom vi gemensamt har ett ansvar mot våra väljare. Det har
            Waidelich, och det har Vänsterpartiet och Miljöpartiet också.
            Vi har också gått till val på frågor om saker som vi har lovat
            våra väljare. Det borde också vara i den övriga oppositionens
            intresse att vi kan fälla regeringen i de frågor där vi faktiskt
            är överens. Det är faktiskt inte vårt ansvar att bilda majoriteter
            här i kammaren, det är faktiskt finansministerns ansvar.
          </note>
          <note>
            Frågan om invandringspolitiken vill man uppenbarligen undvika
            i dag. Regeringen satsar mer och mer på invandringen men mindre
            på utbildning på arbetsmarknaden. Det ser vi inte minst genom
            att man anslår mer pengar på invandringsmottagningen än man anslår
            på jobbskapande åtgärder. På exempelvis integrationsområdet, utgiftsområde
            8, anslår man 50 procent mer nu för invandringsmottagningen.
          </note>
          <note>
            Om vi ser på etableringsreformer som har misslyckats totalt har
            man skapat tio nya fasta arbeten bland över 4 000 sökande. Det
            är den politik som finansministern står här och företräder, och
            det är också den politik som de övriga partierna i denna riksdag
            ställer sig bakom i och med att de inte tar upp debatten.
          </note>
          <note type="speaker">
            Anf. 75 ULLA ANDERSSON (V):
          </note>
          <note>
            Fru talman! Vi har bland de bästa statsfinanserna i världen,
            men vi har inte längre råd att arbeta i det borgerliga Sverige.
            Massarbetslösheten är konstant.
          </note>
          <note>
            Anders Borg säger ofta att politik handlar om avvägningar. Reinfeldt
            förordar ansvarstagande och tyckte nog att han var just ansvarsfull
            när han sade ordet ansvar 26 gånger i regeringsförklaringen. Men
            han glömde något väsentligt: Att säga ordet ansvar är inte detsamma
            som att ta ansvar.
          </note>
          <note>
            Ansvar för Vänsterpartiet är att investera i direkta satsningar
            på nya jobb så att fler får en lön att leva på. Det handlar om
            att investera i nya bostäder och järnvägar, i ökad kvalitet inom
            äldreomsorgen och i skolan och i en arbetsmarknadspolitik som
            faktiskt leder till anställning.
          </note>
          <note>
            Ansvar för Vänsterpartiet är också att se till att sjuka, arbetslösa
            och pensionärer får ett gott liv. För oss är ordning och reda
            viktigt. Men att föra en ekonomisk politik som är nästan helt
            tom på riktiga jobbsatsningar är djupt ansvarslöst. Det är tydligt
            att ansvar och avvägningar handlar om ideologi och värderingar.
            På något annat sätt kan vi inte förklara att fem år med en borgerlig
            regering har lett till att vi i dag har högre arbetslöshet än
            2006. Inte förrän 2014 räknar regeringen med att arbetslöshetssiffrorna
            är nere på samma nivå som de var när regeringen tillträde. Efter
            åtta år av borgerligt regeringsinnehav räknar alltså regeringen
            med att vara tillbaka på ruta ett med en arbetslöshet som av finansministern
            2006 beskrevs som massarbetslöshet.
          </note>
          <note>
            Även ungdomsarbetslösheten är mycket högre i dag än 2006, och
            den ligger klart över genomsnittet i EU. Var tredje elev lämnar
            gymnasieskolan utan fullständiga betyg, och antalet inskrivna
            i jobb- och utvecklingsgarantin har ökat med 1 811 procent. Så
            många fler är inskrivna i jobb- och utvecklingsgarantin nu än
            för fyra år sedan.
          </note>
          <note>
            De fem år som har gått med regeringens avvägningar och ansvarstagande
            har inneburit att sysselsättningen är lägre. De allt större skillnaderna
            i sysselsättning mellan män och kvinnor medför stora skillnader
            i makt, inflytande och inkomster. Inkomstskillnaderna är de största
            sedan Statistiska centralbyrån började mäta, och den relativa
            fattigdomen har ökat med över 30 procent. Sjuka människor kränks,
            och deras ekonomiska trygghet är bortryckt. Pensionärerna har
            fått sänkt pension och betalar mer i skatt än den som jobbar.
            Till och med fördelningsprofilen är sämre än under Bo Lundgrens
            tid.
          </note>
          <note>
            Regeringen har tagit ansvar för miljöpolitiken genom att sanera
            budgeten på miljöområdet vars anslag minskar för varje år. De
            avvägningar som regeringen gör resulterar alltid i ett ansvarstagande
            för kärntrupperna bestående av höginkomsttagare i mörka kostymer
            som alltid kommer ut som vinnare medan de som har lägst inkomster,
            framför allt vi kvinnor, halkar efter alltmer. Att vara född till
            kvinna i det borgerliga Sverige är att vara född med en nitlott.
            Så ser resultatet ut av fem års borgerliga politiska avvägningar
            och ansvarstagande.
          </note>
          <note>
            Fram till nu har regeringen gjort gällande att jobbskatteavdragen
            har varit de reformer som har haft störst sysselsättningseffekter.
            Att regeringen då i detta kritiska läge skjuter upp det femte
            jobbskatteavdraget kan knappast tolkas på något annat sätt än
            att regeringen vill undvika en regeringskris eller att den helt
            enkelt inte längre tror på sin så kallade jobbpolitik. 100 miljarder
            i skattesänkningar och den så kallade arbetslinjen har inte bidragit
            till vare sig fler jobb eller högre sysselsättning.
          </note>
          <note>
            Regeringens sätt att ta ansvar visar sig i satsningen på lärare
            som motsvarar mindre än 0,5 procent av kostnaderna för krogmomsen.
            Så mycket var alltså lärarna värda i det folkpartistiska Sverige.
          </note>
          <note>
            Direkt oansvarigt är det att lägga 5,4 miljarder, den största
            enskilda reformen i regeringens budget, i krogägarnas plånböcker
            utan krav på motprestation. Totalt är det 16 miljarder kronor
            för tre år.
          </note>
          <note>
            Det är rent slöseri, och det kommer sannolikt inte att leda till
            något enda nytt jobb eller till några större prissänkningar. Det
            är en slutsats som dras av det finska försöket med sänkt moms
            på frisörstjänster och för krogar.
          </note>
          <note>
            I valrörelsen skulle den sänkta krogmomsen ge 19 000 jobb. Sedan
            blev det 8 000 jobb och därefter 3 500 jobb. Till slut blev det
            inga jobb alls. Regeringskansliet verkar ha lite problem med att
            räkna.
          </note>
          <note>
            Nu talar man i stället om att sänkt krogmoms ska rädda befintliga
            jobb och ge mindre krångel. Det blev alltså ingenting för drygt
            5 miljarder kronor. Men för den summan skulle vi ha kunnat skapa
            många nya jobb, för samtidigt som arbetslösheten är rekordhög
            bland unga står arbetsmarknaden inför stora pensionsavgångar under
            de kommande åren. Det råder redan brist på arbetskraft i flera
            yrken, och behovet av ökad bemanning och bättre utbildad arbetskraft
            inom äldreomsorgen är överhängande.
          </note>
          <note>
            Vänsterpartiet satsar därför på ett program för generationsväxling
            i arbetslivet. Satsningen kostar som krogmomssänkningen men kan
            ge 25 000 nya jobb redan år ett. På detta sätt kan unga ges plats
            genom lärlingsanställningar, traineeplatser, tidigarelagda anställningar,
            utbildning och utbildningsvikariat.
          </note>
          <note>
            Vi tar ansvar, är samhällsekonomiskt effektiva och skapar nya
            jobb. Vi låter ungdomar komma in på arbetsmarknaden och tar vara
            på de äldres kompetens som handledare. Genom att fler får jobb
            kan dessutom krogägarna få fler kunder.
          </note>
          <note>
            Arbetslinjen har handlat om att införa oavlönat tvångsarbete
            på arbetsmarknaden. Fas 3 är i dag Sveriges näst största företag.
            Regeringen lägger inte fram ett enda förslag om en ny utbildningsinsats
            för gruppen. Genom fas 3 har regeringen skapat en industri av
            bidragsberoende företag där direktörerna nu kan få ännu större
            lönehöjningar eftersom regeringen avser att ge de här företagen
            ännu mer betalt.
          </note>
          <note>
            Fas 3 har blivit en lukrativ marknad för dem som har som affärsidé
            att tjäna pengar på arbetslöshet.
          </note>
          <note>
            Vänsterpartiet tar bestämt avstånd från oavlönat tvångsarbete.
            Vi vill fasa ut fas 3 och fasa in värdigheten. Inga nya anvisningar
            ska ske, och de som redan är placerade i fas 3 ska i stället erbjudas
            aktiva insatser utformade utifrån den enskildes behov.
          </note>
          <note>
            Regeringens ansvarstagande och avvägningar har resulterat i en
            arbetslinje utan nya jobb byggd på vanföreställningen att människor
            inte vill jobba och därför måste tvingas att göra det helst utan
            lön.
          </note>
          <note>
            Regeringen för en procyklisk politik. Enligt Cecilia Hermansson
            på Swedbank är det en manodepressiv budget. I tider när det offentliga
            behöver öka sin konsumtion för att upprätthålla efterfrågan väljer
            regeringen, tvärtemot alla erfarenheter och all kunskap, att minska
            den offentliga konsumtionen.
          </note>
          <note>
            Fru talman! Euron och den penningpolitiska regimen har skapat
            obalanser och förvärrat dessa. Tillsammans med finanssektorns
            spekulationer är det orsaken till den kris som vi nu ser omkring
            oss.
          </note>
          <note>
            Vi ser hur vanliga människor får betala priset. Arbetslösheten
            och inkomstskillnaderna ökar. Sysselsättningen sjunker. Det kommer
            krav på lönesänkningar, försämrade pensioner och stora nedskärningar
            i välfärden som drabbar löntagarna hårt. Med nedskärningar försämras
            efterfrågan, vilket i sin tur gör det svårare att ta sig ur skuldproblemen.
          </note>
          <note>
            Den enda medicin som vi hör ordineras är massiva besparingar
            och privatiseringar samt att människor runt om i Europa ska ta
            ansvar för bankernas oansvariga långivning. Lån efter lån lyfts
            bort från bankerna och läggs på skattebetalarnas axlar.
          </note>
          <note>
            De vackra ord som hördes i samband med EMU-folkomröstningen att
            ett medlemskap skulle skydda mot spekulation och utsatthet på
            de finansiella marknaderna och att det dessutom skulle göra det
            möjligt att satsa på välfärden vet vi i dag var helt fel. Likaså
            vet vi hur fel påståendet var att EMU skulle bidra till fred,
            stabilitet och ökad förståelse. Vi ser ju nu hur arbetsrätten
            och kvinnors rättigheter försämras och hur rasism och främlingsfientlighet
            växer fram.
          </note>
          <note>
            Det är nog dags för etablissemanget att erkänna att man hade
            fel och att vi som röstade nej och som tog ansvar för såväl demokratin
            som samhällsekonomin hade rätt.
          </note>
          <note>
            Fru talman! Vänsterpartiets tidigare budgetalternativ skulle,
            om de hade genomförts, inneburit fler jobb och utbildningsplatser,
            lägre arbetslöshet, högre tillväxt, minskade inkomstskillnader
            och en upprustning av kvinnors villkor detta med ungefär samma
            finansiella sparande som regeringens, det vill säga: Vår politik
            är samhällsekonomiskt mer effektiv.
          </note>
          <note>
            Vänsterpartiet tar ansvar genom investeringar för nya jobb, för
            tåg som kommer och går i tid och för verkliga möjligheter för
            människor att göra miljövänliga val men också genom investeringar
            i ett ökat bostadsbyggande så att unga kan flytta hemifrån och
            så att människor kan få en bostad där jobben finns.
          </note>
          <note>
            Vi kommer att investera i ökad kvalitet i skolan, i fler utbildningsplatser
            och i kvalitetsförbättringar inom sjukvården och äldreomsorgen.
            Vi investerar också i rätten till fasta jobb på heltid.
          </note>
          <note>
            För oss i Vänsterpartiet handlar avväganden och ansvarstagande
            om att stärka människor, om att öka jämlikheten och om att bygga
            framtiden starkare. Det visar tydligt att avvägningar och ansvarstagande
            är en fråga om värderingar och ideologi.
          </note>
          <note>
            I detta anförande instämde Lars Ohly (V).
          </note>
          <note type="speaker">
            Anf. 76 Finansminister ANDERS BORG (M) replik:
          </note>
          <note>
            Fru talman! Jag blir bekymrad när jag hör Ulla Andersson tala.
            Borta är budgetpolitiska ramverk. Borta är gemensamma bedömningar
            och reformutrymmen när det gäller Finansdepartements fasta kalkyler.
            Borta är försvaret av prisstabilitet och inflationsmål. Det som
            har lett oss till de ekonomiska bekymmer vi nu har är kreditexpansion,
            skuldsättning i både privat och offentlig sektor. Det är den mara
            som i dag rider Europa.
          </note>
          <note>
            Jag blir också överraskad av Ulla Andersson. Hur kan en politik
            som inte har fungerat i andra länder helt plötsligt fungera i
            Sverige? Det här är ju recept som tidigt i krisen prövades av
            länder som Portugal, Spanien och USA. Där gjorde man stora underskottsfinansierade
            stimulanser. Det är där man har provat den här politiken, och
            den har inte fungerat.
          </note>
          <note>
            I USA har man 10 procents underskott och 100 procents skuld.
            Det måste vara 100 procents vänsterpartipolitik. På 9 procent
            började arbetslösheten där efter krisen. I Sverige ligger den
            enligt den senaste AKU-siffran på drygt 6 procent. I Sverige har
            vi haft dubbelt så hög tillväxt som USA både år 2010 och år 2011.
          </note>
          <note>
            Politiken med underskottsfinansiering fungerar inte. Det är inte
            tillfälliga stimulanser som löser en skuld- och kreditexpansionskris,
            utan det är ansvar och försiktighet som gör det.
          </note>
          <note>
            Ska vi inte hålla fast vid budgetramverken och utgiftstaken och
            vid ramverk för reformutrymmen, strikta inflationsmål, prisstabilitet,
            oberoende centralbanker och en grundläggande politik inriktad
            på ansvar och stabilitet, Ulla Andersson?
          </note>
          <note type="speaker">
            Anf. 77 ULLA ANDERSSON (V) replik:
          </note>
          <note>
            Fru talman! Det handlar om samhällsekonomisk effektivitet, om
            hur vi använder de pengar vi har till vårt förfogande.
          </note>
          <note>
            Anders Borg vet mycket väl att vi i våra budgetalternativ har
            finansierat våra reformer. De leder till fler jobb och fler utbildningsplatser,
            och vi har ungefär samma finansiella sparande som regeringen så
            vad du nu håller på med, Anders Borg, är mest trams.
          </note>
          <note>
            Men låt oss titta på resultatet av er politik. Jag sade nyss
            att det var 1 811 procents ökning av inskrivna i jobb- och utvecklingsgarantin.
            Är du nöjd med det, Anders Borg?
          </note>
          <note>
            Av andelen arbetslösa är 35 procent långtidsarbetslösa. Är du
            nöjd med det, Anders Borg?
          </note>
          <note>
            Fas 3 är Sveriges näst största företag. Är du nöjd med det, Anders
            Borg?
          </note>
          <note>
            Samtidigt som arbetslösheten ökar kommer utbetalningen av arbetslöshetsförsäkringen
            och aktivitetsstöden att minska. Det betyder att fler människor
            kommer att stå utan trygghet och försörjning. Är du nöjd med det,
            Anders Borg?
          </note>
          <note>
            Din politik har lett till att skillnaden mellan kvinnors och
            mäns inkomster har ökat med nästan 1 000 kronor i månaden. Är
            du nöjd med det, Anders Borg?
          </note>
          <note>
            De 1 procent rikaste i Sverige har 30 procent av kapitalförmögenheten.
            Är du nöjd med det, Anders Borg? Jag skulle definitivt inte vara
            det. Du berömmer dig för goda statsfinanser. Dessa är vi alla
            mycket glada över, och dessa har också Vänsterpartiet bidragit
            till. Men vad ska vi göra med goda statsfinanser om vi inte har
            råd att skapa nya arbetstillfällen?
          </note>
          <note>
            Anders Borg, du talar om arbetslinjen. Jag talar om nya jobb.
            Att investera i nya jobb är att bygga ekonomin stark. Det är att
            ta ansvar för människor. Det är att ta ansvar för ekonomin. Det
            är att ta ansvar för kommande generationer. I dag står en hel
            generation utanför arbetsmarknaden. Du bär ett stort ansvar för
            det. Är du nöjd med det, Anders Borg?
          </note>
          <note type="speaker">
            Anf. 78 Finansminister ANDERS BORG (M) replik:
          </note>
          <note>
            Fru talman! Låt oss konstatera att Sverige i dag är det enda
            landet i Europa, möjligtvis med undantag för Estland, som inte
            behöver höja skatter och skära ned i välfärden. Varenda regering
            sitter nu och samlar ihop nedskärningar och skattehöjningar. I
            USA har vi en presidentvalsdebatt som kommer att handla om huruvida
            man ska kraftigt höja skatten eller kraftigt skära ned utgifterna.
          </note>
          <note>
            Vänsterpartiets linje är tydlig: Man är skeptisk till utgiftstak,
            man är emot överskottsmål, man vill inte hålla fast vid våra beräkningar
            på reformutrymmen och man vill inte stå fast vid prisstabilitet
            och inflationsmål. Denna politik har prövats. USA är ett tydligt
            exempel på detta 10 procents underskott, 100 procents skuld. I
            Sverige ökar nu sysselsättningen med 200 000. Vi har en 2-procentig
            sysselsättningsökning, och arbetslösheten har gått tillbaka. I
            USA står jobben och stampar, och arbetslösheten biter sig fast
            på 9 procent.
          </note>
          <note>
            Det är detta som är resultatet av vänsterpolitik: Det blir nedskärningar,
            det blir skattehöjningar, det blir mindre välfärd och det blir
            större orättvisor. Det är därför vår ansvarsfulla politik är värnet
            för välfärden. Jag är överraskad över att Ulla Andersson inte
            ser det.
          </note>
          <note type="speaker">
            Anf. 79 ULLA ANDERSSON (V) replik:
          </note>
          <note>
            Fru talman! Jag konstaterar att Anders Borg inte lyssnar så väl.
            Jag sade tidigare att vår politik leder till fler jobb, fler utbildningsplatser,
            ökad ekonomisk jämlikhet, bättre levnadsvillkor för kvinnor, mindre
            barngrupper i förskolan och fler anställda i äldreomsorgen till
            exempel med ungefär samma finansiella sparande som regeringens.
          </note>
          <note>
            Det handlar om avvägningar och ansvarstagande, Anders Borg. Det
            handlar om ideologi och värderingar. Du prioriterar skattesänkningar
            för dem som redan har det väldigt gott ställt framför allt män
            i mörkblå kostymer. De 10 procent rikaste har fått 60 procent
            av dina inkomstförstärkningar. Jag tycker inte att det är ett
            ekonomiskt effektivt utnyttjande av samhällets resurser. Jag ser
            många större behov än att gynna just den gruppen.
          </note>
          <note>
            Du nämner sedan reformutrymmet. Jag skulle vilja påstå att du
            har räknat reformutrymmet väldigt lågt. Tittar man på siffrorna
            ser man nämligen indikationer på att det finns ett större reformutrymme
            än det du använder. Jag vill påstå att du har räknat så här för
            att du inte törs erkänna att det skulle bli regeringskris om ni
            lade fram jobbskatteavdraget. Då döljer du det genom denna låga
            summa på reformutrymmet.
          </note>
          <note>
            Konjunkturinstitutet och Finanspolitiska rådet har gjort helt
            andra bedömningar, och det gör de flesta andra ekonomer också.
            Du är rätt ensam där, Anders Borg.
          </note>
          <note type="speaker">
            Anf. 80 CARL B HAMILTON (FP) replik:
          </note>
          <note>
            Fru talman! En viktig förklaring till dessa underskotts- och
            skuldkriser i Europa och USA är att det har varit brister i den
            finansiella och finanspolitiska disciplinen.
          </note>
          <note>
            Det gäller inte Sverige; här har vi klarat oss bland annat genom
            att vi på 1990-talet införde ett finanspolitiskt ramverk med utgiftstak,
            som var ett sätt att disciplinera och hålla de offentliga utgifterna
            i schack. Detta har tjänat Sverige mycket väl. Vår ekonomi är
            väsentligt mycket bättre än andra länders.
          </note>
          <note>
            Vänsterpartiet vill dock avskaffa en viktig del av detta ramverk,
            nämligen utgiftstaken. Jag läser i Ulla Anderssons vårmotion:
            Detta system har uppenbara brister och bör reformeras eller helt
            avvecklas.
          </note>
          <note>
            Jag menar att detta vore att öppna slussportarna till underskott
            och skulder och göra Sverige till ett underskotts- och skuldland.
            Det är Vänsterpartiets alternativ. Det är inte att ta ansvar.
          </note>
          <note>
            Jonas Sjöstedt, Ulla Anderssons konkurrent om partiledarposten,
            har den 2 september skrivit i Svenska Dagbladet. Han säger där
            att Vänsterpartiet bör lära en läxa av krisen. En av de läxor
            han tar fram ur min synpunkt kanske den viktigaste är att Vänsterpartiet
            inte ska medverka till att öka statens skuldsättning.
          </note>
          <note>
            Accepterar Ulla Andersson Sjöstedts budgetregel att skulden inte
            bör öka? Den är i dag 37 procent av bnp. Är det ett bra mål att
            behålla skulden på denna nivå, Ulla Andersson?
          </note>
          <note type="speaker">
            Anf. 81 ULLA ANDERSSON (V) replik:
          </note>
          <note>
            Fru talman! Som Carl B Hamilton vet har Vänsterpartiet presenterat
            ett alternativt ramverk som har full sysselsättning som det övergripande
            ekonomiska målet. Jag tycker att det är en väldigt central fråga
            i ett land som säger sig stå upp för full sysselsättning.
          </note>
          <note>
            För dem som inte förstår begreppet utgiftstak kan jag säga att
            staten fastställer ett utgiftstak numera fyra år i förväg, innan
            man ens vet hur mycket inkomster man kommer att ha. Ökar inkomsterna
            mer än man har planerat får man inte använda dem till välfärdsreformer.
            Vi tycker inte att det är en rimlig ordning. Vi kan hålla ordning
            och reda i statens finanser utan ett sådant regelverk, och vi
            menar också att det kan missgynna den samhällsekonomiska utvecklingen.
          </note>
          <note>
            Jag tycker inte att Folkpartiet, som har förordat och fortfarande
            förordar ett EMU-medlemskap, ska ta så stora ord i munnen när
            det handlar om ekonomiskt ansvar. Dessutom, Carl B Hamilton, fick
            ni överta ett överskott på 70 miljarder som vi hade arbetat ihop
            efter att ha sanerat statsbudgeten efter er förra regeringstid.
          </note>
          <note>
            Jag tycker alltså att Carl B Hamilton är ute och cyklar i sin
            argumentation. Carl B Hamilton kanske i stället kan förklara för
            mig varför vi har en 23-procentig ungdomsarbetslöshet och varför
            regeringen i detta läge väljer att lägga fram en satsning på krogmoms
            när vi skulle behöva nya jobb. Det är en satsning på 16 miljarder
            som inte ger ett enda nytt jobb. Tycker Carl B Hamilton att det
            är att ta ansvar? Jag gör inte det.
          </note>
          <note>
            Av de arbetslösa är 35 procent långtidsarbetslösa, Carl B Hamilton.
            Fas 3 är Sveriges näst största företag. Det är resultatet av er
            industri- och näringspolitik. Jag tycker att det är katastrofalt
            att oavlönat tvångsarbete ska vara det som lönar sig mest i Sverige
            i dag i det folkpartistiska Sverige.
          </note>
          <note type="speaker">
            Anf. 82 CARL B HAMILTON (FP) replik:
          </note>
          <note>
            Fru talman! Länder som har ett sådant här utgiftsmål Sverige
            är ett utmärkt exempel på det har en högre sysselsättning och
            en lägre arbetslöshet än de länder som har något slags regim enligt
            det recept Ulla Andersson har. Ordning och reda i de offentliga
            finanserna gör det möjligt att ha en högre sysselsättning och
            lägre arbetslöshet. Vi måste titta på resultatet, Ulla Andersson.
            Det är resultatet som räknas. Det är människors sysselsättning
            och arbetslöshet som räknas.
          </note>
          <note>
            Men Ulla Andersson, ducka nu inte för min mycket konkreta fråga.
            Jonas Sjöstedt föreslår en alternativ budgetregel, nämligen att
            skulden inte ska öka. Accepterar Ulla Andersson denna regel, eller
            gör hon inte det? Det tror jag är väldigt viktigt för oss att
            få veta. Det är inte minst viktigt för Vänsterpartiets medlemmar,
            som ska välja mellan Ulla Andersson och Jonas Sjöstedt. Var står
            Ulla Andersson i denna fråga?
          </note>
          <note type="speaker">
            Anf. 83 ULLA ANDERSSON (V) replik:
          </note>
          <note>
            Fru talman! Sedan regelverket infördes har vi haft en konstant
            massarbetslöshet. 8 procent är den genomsnittliga arbetslöshetsnivån,
            Carl B Hamilton. Jag tycker att det borde leda till att fler funderade
            över om vi är på rätt väg just nu. Vore det inte värt en hederlig
            ekonomisk diskussion åtminstone, snarare än denna ankdammsdebatt?
          </note>
          <note>
            Att ha ordning och reda i finanserna måste väl ändå betyda att
            vi ska ha råd att skapa nya jobb, att människor i Sverige ska
            ha råd att arbeta. Varför ska vi annars ha överskott i statsfinanserna?
            Ska vi titta på pengarna? Vore det inte bättre att använda dem
            så att vi fick tåg som går i tid i stället för att stå på stationen,
            så att vi fick ungdomar som kan gå ut gymnasieskolan med fullständiga
            betyg och så att dementa fick den omsorg de behöver i stället
            för att låsas in om nätterna?
          </note>
          <note>
            Jag menar att massarbetslöshet är totalt oansvarigt. Det är ekonomiskt
            oansvarigt och oansvarigt för människor, och det är en politik
            som Carl B Hamilton företräder. Låt oss ta en seriös debatt! Är
            en konstant massarbetslöshet det rätta i den ekonomiska politiken?
            Mitt svar är nej. Jag försöker finna lösningar. Carl B Hamilton
            står och stampar.
          </note>
          <note type="speaker">
            Anf. 84 ANDERS SELLSTRÖM (KD):
          </note>
          <note>
            Fru talman! Pensionärer, unga och familjer med flera barn har
            ofta en låg ekonomisk standard med små marginaler. Regeringen
            vill därför höja bostadsbidraget för unga utan barn och för barnfamiljer.
            I syfte att förbättra situationen för pensionärer med låg ekonomisk
            standard föreslås även en höjning av bostadstillägget för ålderspensionärer.
          </note>
          <note>
            Detta står i budgetpropositionen. Grunden för att innebörden
            i stycket jag läste ska vara möjligt, speciellt i sämre tider,
            är ordning och reda i de offentliga finanserna.
          </note>
          <note>
            Debatten i dag om regeringens budgetförslag för Sveriges offentliga
            finanser ter sig relativt andra länder som en diskussion om påvens
            skägg. Många parlamentariker runt om i världen skulle ge mycket
            för att kunna diskutera en budgetproposition som denna. Vi ska
            självklart inte förhäva oss, men ibland vore det nog på sin plats
            med lite ödmjukhet. Kanske vore det också klokt att då och då
            mäta sakers tillstånd med andras perspektiv för ögonen.
          </note>
          <note>
            För många parlament i dag är det skuldbekämpning och kostnadskontroll
            som är huvudtemat. Vilka skatter måste höjas? Vilka nedskärningar
            ska göras i välfärden? Hur mycket ska de offentliganställdas löner
            sänkas? Hur ska pensionssystemet förändras för att hålla på lång
            sikt?
          </note>
          <note>
            Många regeringar bävar inför varje nytt lån som måste omsättas
            på den alltmer pessimistiska marknaden. Får vi låna över huvud
            taget och till vilken ränta? Oavsett resultat för länder med tuffa
            sparkrav drabbas alltid de med de minsta marginalerna värst om
            ett land inte har kontroll på sin ekonomi?
          </note>
          <note>
            Fru talman! Kristdemokraternas viktigaste prioriteringar i budgetförhandlingarna,
            förutom en ekonomi i balans, har varit förbättringar i välfärden
            samt förbättrad ekonomi för de pensionärer och barnfamiljer som
            befinner sig i en pressad ekonomisk situation. I den budget som
            presenteras i dag syns resultaten av våra prioriteringar tydligt.
            Förbättringar i sjukförsäkringen, höjt bostadsbidrag för barnfamiljer
            och för unga utan barn samt höjt bostadstillägg för pensionärerna
            med lägst inkomst är viktiga satsningar som Kristdemokraterna
            arbetat hårt för.
          </note>
          <note>
            Det som framskymtar titt som tätt i medierna är en bild av att
            Kristdemokraterna är överkörda och fått vika ned sig i budgetprocessen.
            En osanning blir dock inte mer sann bara för att fler upprepar
            den. Var och en får naturligtvis göra sin bedömning, men fakta
            talar för någonting annat.
          </note>
          <note>
            I dagens DN Debatt lyfter även Moderaterna tydligt fram de kristdemokratiskt
            drivna frågorna, som nu är skarpa förslag i budgeten.
          </note>
          <note>
            Tre skattesänkningar för pensionärerna är nu genomförda där Kristdemokraterna
            haft en mycket stark pådrivande roll. Den fjärde skattesänkningen
            vi stred för i denna budgetprocess, men som inte var utlovad i
            något alliansvalmanifest, kommer nu att genomföras om inte de
            offentliga finanserna hotas. Det gäller självklart säkert alla
            reformer, ska tilläggas. Pensionärerna kan med andra ord se fram
            emot en ytterligare skattesänkning 2013 eller 2014.
          </note>
          <note>
            Samtidigt vill jag rikta mig till alla de pensionärer som fortfarande
            är missnöjda med att det finns en skillnad mellan löntagarnas
            skatt och pensionärernas. Detta missnöje har jag största respekt
            för, men kom ihåg att det aldrig hade blivit några skattesänkningar
            för pensionärer utan genomförda jobbskatteavdrag eller, törs jag
            nog säga, utan Kristdemokraterna i regeringen.
          </note>
          <note>
            Det största skattehöjarpartiet genom tiderna, Socialdemokraterna
            ursäkta, Vänsterpartiet försöker nu påskina att de vill sänka
            skatten för pensionärer mer än regeringen. Vilken trovärdighet
            har de som skattesänkarparti? Sänktes några pensionärsskatter
            19942006? Svaret är nej. Ska man vara säker på sänkt skatt för
            pensionärerna är det Kristdemokraterna och Alliansen man ska förlita
            sig på.
          </note>
          <note>
            En i botten sund förändring av sjukförsäkringssystemet justeras
            nu i de delar det inte fungerat som avsett. I dagens besked finns
            lösningar på flera av de problem som uppstått i samband med de
            stora förändringarna av sjukförsäkringssystemet.
          </note>
          <note>
            Syftet har hela tiden varit att den som är försäkrad och blir
            för sjuk för att arbeta ska ha en ekonomisk trygghet. Därför införs
            ett nytt boendestöd och en ny särskild ersättning för dem som
            kallats nollklassade, alltså de som återvänder till sjukförsäkringen
            men saknar en försäkrad inkomst.
          </note>
          <note>
            Vi utökar möjligheterna för individuella bedömningar vid sjukförsäkringens
            bortre gräns och tillför pengar till Försäkringskassan så att
            servicekontor kan bibehållas. Tillsammans med en kraftig ökning
            av statens medel till rehabiliteringsinsatser innebär detta att
            vi ytterligare förbättrat möjligheterna för fler att komma tillbaka
            till arbete.
          </note>
          <note>
            Som avslutning, fru talman, vill jag påtala att vi kristdemokrater
            denna vecka firar 20 år i riksdagen. Vad passar då bättre än att
            vi i denna budgetproposition får presentera ett förslag om avdragsrätt
            för gåvor till ideella organisationer? Det är en fråga som Kristdemokraterna
            har arbetat för under alla dessa 20 år och som vi nu äntligen
            kan genomföra.
          </note>
          <note type="speaker">
            Anf. 85 PER BOLUND (MP) replik:
          </note>
          <note>
            Fru talman! I mitt anförande tidigare använde jag en del båt-
            och fartygsliknelser, och jag tänkte fortsätta med den inriktningen
            även här. Jag skulle vilja säga att den vanligaste anledningen
            till att ett fartyg går på grund är att man har dålig planering,
            att man inte fullt ut har tänkt vad konsekvenserna blir av den
            rutt man har valt för resan. Ett skepp som väldigt tydligt har
            både gått på grund och till och med kapsejsat är regeringens systematiska
            nedmontering av sjukförsäkringen. Trots att båten tar in mer och
            mer vatten försöker regeringen och även Kristdemokraterna låtsas
            som att ingenting håller på att hända. I stället försöker man
            med åtgärd efter åtgärd ösa vatten med fingerborgar i tron att
            det ska vända hela systemet.
          </note>
          <note>
            Anders Sellström kallade i sitt anförande den ändring som har
            gjorts en i grunden sund ändring av sjukförsäkringen. Jag skulle
            vilja höra om Anders Sellström kan se de människor i ögonen som
            har blivit utförsäkrade, som har förlorat sin trygghet i sjukförsäkringssystemet
            och antingen tvingas ut på arbetsmarknaden och söka ett arbete
            som de inte klarar av eller tvingas gå till försörjningsstöd eller
            andra bidragssystem, och säga att det här är en i grunden sund
            ändring av sjukförsäkringen? Jag håller inte med om den beskrivningen.
          </note>
          <note>
            I stället tycker vi från Miljöpartiets sida att det är dags att
            släppa på prestigen från regeringen och stoppa utförsäkringarna,
            ändra det i grunden felaktiga beslutet. Det var därför som en
            majoritet i riksdagen före sommaren kom överens om en rad förstärkningar
            av den hårt kritiserade reformen, mot regeringens vilja.
          </note>
          <note>
            Min fråga till Anders Sellström är: Hur länge ska ni fortsätta
            att slipa på ett i grunden havererat system, och är det inte dags
            att se till att det åter blir läkare som avgör om människor är
            sjuka eller friska, och inte regeringen?
          </note>
          <note type="speaker">
            Anf. 86 ANDERS SELLSTRÖM (KD) replik:
          </note>
          <note>
            Fru talman! Sjukförsäkringssystemet ska man närma sig med ödmjukhet.
            Vi såg hur människor utförsäkrades. 140 personer om dagen gick
            i förtidspension när Per Bolund tillsammans med den dåvarande
            socialdemokratiska regeringen styrde över Sverige och såg 140
            personer om dagen förtidspensioneras. Miljöpartiet gjorde ingenting
            åt det.
          </note>
          <note>
            Vi såg den problematiken och insåg att vi måste förändra sjukförsäkringssystemet.
            När man gör så stora förändringar blir det också falluckor ibland
            i systemet, och det är det vi nu rättar till allteftersom. Vi
            i Kristdemokraterna ger oss inte förrän vi har fått se till att
            ingen faller mellan stolarna. Det är oerhört viktigt för oss.
            Hur kunde du, Per Bolund, som miljöpartist se på när människor
            inte fick en chans att komma tillbaka i arbete utan förpassades
            ut i utanförskap, varje dag 140 människor? Det ville vi ändra
            på, och det är det jag menar med ett i botten sunt sjukförsäkringssystem
            men som har falluckor som vi nu justerar med de förslag som finns
            i propositionen. Det är det vi vill se till och det är det vi
            vill kriga för i Kristdemokraterna. Vi vill få tillbaka människor
            i arbete. Där måste man sätta till alla klutar för att lyckas.
          </note>
          <note type="speaker">
            Anf. 87 PER BOLUND (MP) replik:
          </note>
          <note>
            Fru talman! Anders Sellström pratar om falluckor som att det
            skulle vara någon form av undantag att människor faller ur sjukförsäkringssystemen.
            Det är att missleda åhöraren. Vi vet att det är tusental efter
            tusental som har blivit utförsäkrade, som har fallit för den tidsgräns
            som regeringen har satt där man förklaras vara frisk enligt regeringens
            bedömning. Det är märkligt när människor som faller mellan trygghetssystemen
            är människor som bedöms vara för sjuka för att arbeta men för
            friska för att ta del av sjukförsäkringen.
          </note>
          <note>
            Det är i grunden ett omoraliskt system som regeringen har byggt
            upp. Jag är förvånad över att Kristdemokraterna, som ju bygger
            mycket av sin politik åtminstone retoriskt på att stå för moral
            och etik, ändå kan försvara det systemet. De försvarar ett system
            där man har en tidsgräns för när människor inte längre ska få
            ta del av sjukförsäkringen. Man säger att efter den tiden är du
            inte längre sjuk, utan då är du frisk, samtidigt som läkaren säger
            att den här personen verkligen är sjuk och är beroende av sjukförsäkringssystemet.
          </note>
          <note>
            Hur länge tänker ni försvara det här moraliskt felaktiga systemet?
          </note>
          <note type="speaker">
            Anf. 88 ANDERS SELLSTRÖM (KD) replik:
          </note>
          <note>
            Fru talman! Det verkar som att ni i Miljöpartiet vill gå tillbaka
            till det system som var innan. Jag noterar det. Ni vill inte ha
            det system i dag där vi har satsat oerhört mycket pengar på att
            lägga in rehabiliteringsinsatser och tidszoner för att arbetsgivare,
            läkare, Arbetsförmedlingen och den enskilde tillsammans ska kunna
            komma framåt i de här frågorna. Du vill gå tillbaka till det gamla
            systemet, jag noterar det, då 140 personer om dagen gick i förtidspension
            och ingen brydde sig om dem. Det är det systemet du vurmar för.
          </note>
          <note>
            Vad vi gjort är att vi ställt om riktningen på att få människor
            tillbaka i arbete. Vi har i detta budgetförslag justeringar som
            gör att man tar hänsyn till flera av de saker som har varit ett
            problem tidigare.
          </note>
          <note>
            Jag är den första att säga som kristdemokrat att vi med ödmjukhet
            ska se till att det här systemet kommer att fungera, till gagn
            för alla människor som riskerar att hamna i sjukdomstillstånd
            under en längre tid. Vi ska se till att rehabiliteringsinsatserna
            fungerar och att vi får tillbaka människor i arbete.
          </note>
          <note>
            Det är moral, det är etik, och det är att hjälpa människor. Det
            är inte att gå tillbaka till det gamla system som Per Bolund vurmar
            för.
          </note>
          <note type="speaker">
            Anf. 89 ULLA ANDERSSON (V) replik:
          </note>
          <note>
            Fru talman! Vi kan nog konstatera att till skillnad från Kristdemokraterna
            tycker vi, Miljöpartiet och Socialdemokraterna att det är läkare
            som ska avgöra vem som är sjuk och inte politiker. Vi tycker dessutom
            att människor som är sjuka ska ha rätt till ersättning och inte
            tvingas jobba. Vi tycker att sjuka människor ska ha rätt till
            rehabilitering. Det är en avgörande skillnad mellan Kristdemokraterna
            och oss. Vi har lagt fram ett alternativt sjukförsäkringsförslag
            där människor som är sjuka faktiskt är i centrum och slipper tvingas
            ut på arbetsmarknaden.
          </note>
          <note>
            Jag tänkte ta upp frågan om barnfattigdomen. Det är en fråga
            som vi har diskuterat under en lång tid. Vi kan konstatera att
            barnfattigdomen har ökat väldigt mycket under den tid då Kristdemokraterna
            haft ett regeringspolitiskt ansvar. Under den här tiden har barnfattigdomen
            ökat med 34 procent. Den relativa fattigdomen har ökat med 30
            procent, i spåren av massarbetslöshet och kraftigt försämrade
            socialförsäkringar, som till exempel sjukförsäkringen och föräldraförsäkringen.
            Men det är också en kraftig försämring av a-kassan. För det är
            ju så och det hoppas jag att även Anders Sellström vet att även
            arbetslösa och sjuka har barn, och de drabbas också när Kristdemokraterna
            gör stora hål i dessa människors budgetar.
          </note>
          <note>
            I det här läget, när vi har en sådan stor barnfattigdom, prioriterar
            Kristdemokraterna, som den enda stora reformen, att sänka krogmomsen.
            Det ska bli billigare att äta på krogen. Det ser man till i stället
            för att se till att det finns mat på bordet till barn som faktiskt
            inte har det så gott ställt. Detta är tydligen Kristdemokraternas
            nya prioriteringar.
          </note>
          <note>
            Jag tycker att det är beklagligt. Jag hade förväntat mig mer
            av ett parti som säger sig stå för någon form av värdighet. Jag
            tycker att Sverige som är ett välfärdsland även ska låta den här
            gruppen barn få ha rimliga levnadsvillkor, men Kristdemokraterna
            har tyvärr svikit.
          </note>
          <note type="speaker">
            Anf. 90 ANDERS SELLSTRÖM (KD) replik:
          </note>
          <note>
            Fru talman! Ja, alla vet nog hur det är med krogmomsen, vad vi
            stred för och vad vi ville ha före det här med krogmomssänkningen.
            Men sedan är vi en regering. Vi håller ihop, och vi är överens
            om tagen när de har landat i ett förslag.
          </note>
          <note>
            Men jag blir lite förvånad igen. Ulla Anderssons melodi är att
            använda ekonomin så att de som är mest illa däran i vårt land
            kommer att bli mest drabbade. Man kör på med underskott. Man skapar
            obalanser i systemet. Man tänker inte på att hålla ordning på
            de offentliga finanserna. Anders Borg och du hade ett replikskifte
            om det, och det är den politik som du vill föra. Det kommer aldrig
            att gynna någon annan. Det kommer speciellt att missgynna de sämst
            ställda.
          </note>
          <note>
            Vad vi gör i den här budgeten är att se till att hålla ihop i
            svårare tider, att öka bostadsbidragen, att se till att de unga
            har lättare att få ett stöd för sitt boende och att de som är
            mest utsatta i en ekonomisk situation också får barntillägg i
            bostadsbidraget. Det är sådana förändringar vi gör för att minska
            den problematiken.
          </note>
          <note>
            Sedan är det alltid så här: Om inkomsten för dem som tjänar mest
            i ett land, mer än medianinkomsten, ökar får vi en relativt större
            fattigdom. Det innebär inte att fattigdomen i sig har ökat. Den
            har minskat, den faktiska fattigdomen i vårt land.
          </note>
          <note>
            Om Ulla Andersson och jag skulle sänka våra löner skulle den
            relativa fattigdomen minska i vårt land. Det är det som du nu
            säger, när du påstår det du gör. Om vi alla här sänker våra löner
            minskar vi i ett slag den relativa barnfattigdomen i vårt land.
            Är det den politik som du tycker att vi ska föra i vårt land?
            Är det inte så att vi ska se till att gynna och hjälpa de mest
            utsatta i de svåraste situationerna och sedan faktiskt fokusera
            på dem som är i absolut fattigdom och stötta där? Det är precis
            vad vi i den här regeringen gör just nu. Det handlar inte om att
            hålla på med politisk retorik.
          </note>
          <note type="speaker">
            Anf. 91 ULLA ANDERSSON (V) replik:
          </note>
          <note>
            Fru talman! Jag vet inte om Anders Sellström någon gång har levt
            under knappa förhållanden. Men jag kan tala om hur det är att
            inte kunna ge sitt barn de kläder man tycker att barnet faktiskt
            behöver, att inte kunna ge barnet hela stövlar eller att inte
            ha pengar till matsäcken. Jag tycker att det är ett stort problem.
            Det handlar kanske om att se sina barn inte få den där nya cykeln,
            som kompisarna får. Jag kan tala om att det gör rätt ont i magen.
            Det är vad den relativa fattigdomen ställer till med, Anders Sellström.
          </note>
          <note>
            Jag tycker inte att det är ansvarsfullt att se till att arbetslösa
            och sjuka faktiskt inte kan försörja sig. I den här tiden, när
            arbetslösheten ökar, räknar ni helt kallt med att utbetalningarna
            från arbetslöshetsförsäkringen ska minska, bara för att ni har
            förstört den. De här människorna har också barn, Anders Sellström.
            Även de här barnen behöver värdiga uppväxtvillkor. De behöver
            mat på bordet.
          </note>
          <note>
            Du har släppt fram en politik som gynnar högavlönade, framför
            allt män, och som nu gör det billigare att äta på krogen i stället
            för att gynna fattiga barnfamiljer. Fattig blir man inte av sig
            själv. Det är en utsatthet, och det måste man ta politiskt ansvar
            för.
          </note>
          <note type="speaker">
            Anf. 92 ANDERS SELLSTRÖM (KD) replik:
          </note>
          <note>
            Fru talman! Jag har samma vurmande för dem som har små ekonomiska
            ramar att hålla sig till som du, Ulla. Men jag har en helt annan
            lösning på den problematiken.
          </note>
          <note>
            Låt oss komma ihåg att barnfattigdomen var högre på din tid,
            när du stödde den socialdemokratiska regeringen. Den var då högre.
            Vi har arbetat ned den allteftersom, och det är oerhört viktigt.
          </note>
          <note>
            Sedan måste vi sätta till alla klutar för att komma åt de här
            bekymren, men det gör man bäst genom att hålla ordning på statsfinanserna
            och samtidigt få tillbaka människor i arbete. Det är det bästa
            sättet att lösgöra bojorna för dem som sitter fast i fattigdomsproblematiken
            och speciellt barnfattigdomen.
          </note>
          <note>
            Men kom ihåg att du administrerade ett system som hade högre
            faktisk barnfattigdom än vad vi har haft under de här regeringsåren,
            trots finanskrisen, Ulla Andersson. Jag vill bara påminna dig
            om det. Var lite mer ödmjuk när du går på oss som sitter i regeringsställning
            nu, med tanke på att du kan titta i spegeln på dig själv!
          </note>
          <note type="speaker">
            Anf. 93 Finansminister ANDERS BORG (M):
          </note>
          <note>
            Fru talman! På bordet ligger budgetpropositionen Tid för ansvar
            . Det är tid för ansvar i en besvärlig tid, i en tid då vi hör
            i medierna att man i Grekland räknar på om man har betalningsmedel
            nog för dagar eller veckor. Regering efter regering samlas för
            extrasammanträden på kvällar och helger för att diskutera skattehöjningar
            och nedskärningar. Arbetslöshetssiffrorna i land efter land med
            stora underskott blir en besvikelse. Vi ser tydliga risker för
            att arbetslöshet biter sig fast i ett Europa tyngt av både skulder
            och underskott.
          </note>
          <note>
            Det är en tid för ansvar. Sverige står starkt i den tiden, eftersom
            vi har vårdat våra offentliga finanser väl. Vi kan se en tillväxt
            på 12 procent de kommande åren. Vi räknar med 1 procent. Riksbank
            och KI räknar med 2 procent. Vad vi inte kan göra prognoser för
            är om det inträffar olyckor i vårt europeiska finansiella system.
            Vi har banker som kanske är mer pressade än vad de någonsin har
            varit i Sydeuropa. Det råder brist på dollar och stor osäkerhet
            i finansieringen. I ett sådant system finns det risker. Det finns
            risker för att olyckor inträffar. Då bygger en ansvarsfull ekonomisk
            politik på att skapa handlingsfrihet och manöverutrymme.
          </note>
          <note>
            Vi, EU:s finansministrar, träffades i helgen. Det var bara Sverige
            i den kretsen som kunde diskutera att genomföra stimulanser. Det
            var bara Sverige i den kretsen som kunde tala om åtgärder för
            att förstärka tillväxten. Det är bara Sverige i den kretsen som
            kan göra reformer för att stärka välfärden. Det är bara Sverige
            i den kretsen som inte behöver diskutera nedskärningar och skattehöjningar.
          </note>
          <note>
            Regeringens politik är tydlig. Det handlar om skyddsvallar runt
            Sverige, byggda på starka offentliga finanser. Det handlar om
            ett reformutrymme som till hälften används till tillfälliga stimulanser,
            underhåll av infrastruktur och arbetsmarknadspolitik. Det handlar
            om långsiktig tillväxtpolitik för att förstärka företagsklimatet
            och förbättra förutsättningarna för sysselsättning. Det handlar
            om sammanhållning, förstärkning av bostadsbidrag för barnfamiljer
            och förstärkning av bostadsbidrag för gamla, oftast äldre kvinnor
            med låg eller obefintlig ATP. Det handlar om reformer av försörjningsstöden
            för att både öppna fler vägar tillbaka till arbete och vidga ekonomiska
            möjligheter för människor som har en svag ekonomisk ställning.
          </note>
          <note>
            Man kan naturligtvis ställa sig frågan: Varför klarar sig Sverige
            bättre genom de här kriserna än andra länder? Jag tror att det
            vilar på två grundförhållanden.
          </note>
          <note>
            Det första är att vi har en arbetsmarknad som fungerar bättre
            än i många andra länder. Vi ser i land efter land snabbt stigande
            arbetslöshet. Några länder klarar sig lite bättre Sverige, Tyskland
            och Holland. Det är de länder som har reformerat sin arbetsmarknad.
            Det är de länder som har förstärkt sin arbetslinje. Vi har valt
            lite olika lösningar. Men i grund och botten handlar det om skattelättnader
            för förvärvsarbete, vad vi i Sverige kallar jobbskatteavdrag,
            förändringar av transfereringssystem för att förstärka omställningsförmågan
            och förändringar av arbetslöshetsförsäkring och sjukförsäkring
            för att vi ska uppmuntra människor att komma tillbaka.
          </note>
          <note>
            Det handlar om förändringar av företagssystem, företagsklimat
            och entreprenörsklimat för att fler ska vilja anställa och om
            att man brett med åtgärder för att förstärka arbetsmarknadens
            funktionssätt och för att förstärka efterfrågan på arbetskraft
            bygger ut en arbetslinje. Det har fungerat i Sverige. Det har
            fungerat i Tyskland. Det har fungerat i Holland. Det har fungerat
            i de länder som har valt den vägen. Stora underskottsfinansierade
            stimulanspaket har i USA, Spanien och många andra länder lett
            till mycket hög arbetslöshet och skuldsättning som kommer att
            förlama det politiska klimatet i decennier framåt.
          </note>
          <note>
            Om arbetslinjen är det ena skälet till att Sverige klarar sig
            bättre i kristider är det andra skälet ansvarstagandet för offentliga
            finanser. Det finns de som ifrågasätter utgiftstak, som ifrågasätter
            överskottsmål, som ifrågasätter att vi ska vara strikta kring
            beräkningar av reformutrymmen och som ifrågasätter om vi inte
            alltid gör för lite och för sent. Det är de kommentarer vi alltid
            möts av från olika håll när vi presenterar regeringens satsningar.
          </note>
          <note>
            Låt oss säga att det är vårdandet av ansvarstagandet som ger
            oss marginaler i kristider. Låt oss vara tydliga med att det som
            gör att vi i Sverige har en förtroendelänk mellan medborgare och
            valda är just att vi inte behöver svika det implicita löfte som
            ligger i att när människor betalar sina skatter så vet de att
            de också kan få välfärd, oavsett om det är kristid eller inte.
          </note>
          <note>
            I de flesta andra länder har man betalat skatt under många år
            för att nu få se nedskärningar. Vårdbiträden, sjuksköterskor,
            läkare, lärare, poliser varje del av den offentliga sektorn skärs
            nu ned i de länder som har valt underskottets väg. Ansvarstagandet
            är nyckeln för att skapa stabilitet.
          </note>
          <note>
            Vi har lyssnat på oppositionen i dag. Jag ser fram emot en debatt
            med Socialdemokraterna när vi äntligen ska få se deras eget program.
            Hur blir det? Ska man stå fast vid ordning och reda och följa
            Finansdepartementets bedömningar när man beräknar reformutrymmen
            och vad förslag kostar, eller ska man koka böckerna och börja
            beräkna fram och anta fram reformutrymmen som ingen annan har?
          </note>
          <note>
            Hur blir det? Ska det bli underskottsfinansiering? Vi ska få
            alla detaljer om två veckor i Tommy Waidelichs budgetmotion. Blir
            det underskottsfinansiering? Det är den stora frågan. Eller blir
            det stora skattehöjningar? Antingen har vi en socialdemokrati
            som lägger fram breda skattehöjningsförslag kring arbetsgivaravgifter,
            inkomstskatter, RUT och företagsamheten, eller också har vi en
            socialdemokrati som underskottsfinansierar. Jag tror att båda
            dessa vägar är lika förödande för Sveriges ekonomiska klimat.
          </note>
          <note>
            Fru talman! Vi ska bygga en ekonomi som står stark därför att
            vi är ett kunskapssamhälle. Sverige ska inte konkurrera med låga
            löner eller genom att kopiera andra länders uppfinningar. Vi ska
            gå i täten för teknisk utveckling, självklart med ambitionen att
            också upprätthålla en hög grad av hållbarhet.
          </note>
          <note>
            Sverige ska vara ett land som går i täten när det gäller att
            klara en global konkurrens genom att möta den med öppenhet och
            kunskap. Det ska vara Sveriges väg framåt. Detta gör vi också
            i den här budgeten med förstärkningen av våra kunskapssatsningar,
            inte minst på lärarsidan.
          </note>
          <note>
            Ska vi ha en öppenhet och en framtidstro måste det vara utifrån
            att grundläggande för samhällsekonomin, grundläggande för privatekonomin,
            grundläggande för den offentliga ekonomin är att människor befinner
            sig i arbete. Bara full sysselsättning kan säkra en god välfärd
            för alla och en ekonomisk stabilitet för vårt samhälle. Full sysselsättning
            kan bara byggas genom en politik som förstärker arbetslinjen och
            som vårdar det breda och väl fungerande samförstånd vi har på
            Sveriges arbetsmarknad.
          </note>
          <note>
            Kunskap, arbete, ansvar det är grundläggande pelare i en ekonomisk
            politik som gör att Sverige står stabilt när nästan alla andra
            länder står och skakar. Det, fru talman, är kärnan i regeringens
            ekonomiska politik!
          </note>
          <note>
            (Applåder)
          </note>
          <note type="speaker">
            Anf. 94 TOMMY WAIDELICH (S) replik:
          </note>
          <note>
            Fru talman! Först en kommentar till påhoppet som Anders Borg
            gjorde på mig i sitt replikskifte med Johnny Skalin: Vi samarbetar
            inte med Sverigedemokraterna. Vi kommer inte att samarbeta med
            Sverigedemokraterna. Sverigedemokraterna har en helt annan människosyn
            än vi. Sverigedemokrater delar in människor i vi och dem efter
            etnisk bakgrund. Det är så långt bort man kan komma från vår idé
            om allas lika värde.
          </note>
          <note>
            Ditt problem, Anders Borg, och regeringens problem har varit
            att ni har gått fram själva i minoritet och därmed gett Sverigedemokraterna
            inflytande. I nio fall av tio har ni haft Sverigedemokraterna
            med er i omröstningarna. Ni har alltså indirekt regerat med Sverigedemokraternas
            stöd. Nu är det upp till bevis: Vill ni se till att Sverigedemokraterna
            inte får inflytande måste ni ta ert ansvar som regering och förankra
            er politik i riksdagen innan ni lägger fram era förslag. Så gjorde
            vi under vår senaste period i riksdagen, och så gör en regering
            som tar ansvar.
          </note>
          <note>
            Det är mycket tal om tid för ansvar. Då kan man fråga sig om
            ni inte har tagit ansvar tidigare. Är det just nu det är dags
            för ansvar?
          </note>
          <note>
            Man kan också fråga sig vilket ansvar Anders Borg och regeringen
            har för den situation vi i dag befinner oss i. Det har nu gått
            fem år med regeringens politik. Den stora och viktigaste frågan
            i valrörelsen 2006 var att bryta och minska utanförskapet. Men
            utanförskapet är nu lika stort som det var 2006 när ni tog över
            med er jobbpolitik.
          </note>
          <note>
            Då är min fråga till Anders Borg: Nu är det tid för ansvar vilket
            ansvar har du för den situationen? Utanförskapet är ju lika stort
            nu som när du tog över.
          </note>
          <note>
            (Applåder)
          </note>
          <note type="speaker">
            Anf. 95 Finansminister ANDERS BORG (M) replik:
          </note>
          <note>
            Fru talman! Jag måste säga att det är slående i den här debatten
            att vi har ett nytt mönster här i riksdagen. Sverigedemokraterna
            går till hårt angrepp mot Alliansen mot Centerpartiet, Miljöpartiet,
            Folkpartiet och Moderaterna för att vi har slutit en uppgörelse
            om invandringspolitiken. Det kryddas med angrepp som låter väldigt
            lika de socialdemokratiska.
          </note>
          <note>
            Mycket aktivt söker Sverigedemokraterna ett passivt samarbete
            med Socialdemokraterna. Då måste jag naturligtvis göra reflexionen
            att Tommy Waidelich inte tog någon replik på Johnny Skalin. Om
            det nu är en sådan grundläggande värdering från Socialdemokraterna
            att man vill markera mot Sverigedemokraterna, då är det väl också
            på sin plats att man gör det?
          </note>
          <note>
            Det som är tydligt här är snarare att Socialdemokraterna väljer
            att inte ta replikerna, just därför att man vill hitta vägar att
            nå ett passivt samarbete.
          </note>
          <note>
            Jag tror inte att vi ska ge Sverigedemokraterna den rollen i
            svensk politik. Jag tror på samarbete. Vi har varit tydliga med
            det. Det kan gälla Miljöpartiet, det kan gälla Socialdemokraterna.
            Vi kan diskutera, om det sedan rör Libyenöverenskommelser eller
            andra frågor, med både socialdemokrater och miljöpartister.
          </note>
          <note>
            Sedan är det naturligtvis så att vi har stor respekt för att
            Socialdemokraterna historiskt har visat ansvar när det gäller
            ekonomisk politik. Men det vi nu ser är att Socialdemokraterna
            bara öppnar två vägar: skattehöjningar eller underskottsfinansiering.
            Kan vi inte få se en tydlighet på den punkten? Kommer ni att hålla
            er till de reformramar som nu finns? Kommer ni att skriva egna
            kalkyler som gör att det skapas miljarder för reformer som inte
            behöver finansieras? Kommer ni att välja underskottsfinansiering?
            Kommer ni att berätta hur finansieringen ser ut? Blir det höjningar
            av arbetsgivaravgiften för unga? Blir det inkomstskattehöjningar?
            Blir det avvecklat RUT? Blir det avvecklad tjänstemoms?
          </note>
          <note>
            Hur blir det? När får vi beskeden? Nu har du, Tommy Waidelich,
            varit ekonomiskpolitisk talesman ett tag. Nu har du haft tid på
            dig. Detaljerna ska fram på bordet, och det ska gå att räkna på
            detta så att man kan se hur en socialdemokratisk politik går ihop!
          </note>
          <note>
            (Applåder)
          </note>
          <note type="speaker">
            Anf. 96 TOMMY WAIDELICH (S) replik:
          </note>
          <note>
            Fru talman! Så klart att det ska gå att räkna på det, men i dag
            har vi bordläggningsdebatt om din budget, Anders Borg. Nu ska
            jag börja räkna på dina siffror. Nu ska jag se vilka utgångspunkter
            du har för din budget och dina prognoser.
          </note>
          <note>
            Det som jag tycker är märkligt är att Anders Borg för 2013 räknar
            med att den kris och den lågkonjunktur vi nu går in i plötsligt
            vänt på ett år. Det som nämns i Anders Borgs texter, det jag har
            sett så här långt, är att vi ska ha en expansiv penningpolitik.
            Vi har en styrränta på 2 procent; den möjligheten är begränsad.
          </note>
          <note>
            Anders Borg säger att hushållens tillgångar ska stiga i värde.
            Har han inte noterat att vi har sjunkande bopriser? Ska de plötsligt
            vända på ett år?
          </note>
          <note>
            Anders Borg säger också att han ska stimulera fram tillväxt,
            men den största enskilda satsningen som han gör i den här budgeten
            är sänkt restaurangmoms. Den har avfärdats som tillväxtfrämjande
            såväl av hans egna experter som av andra ekonomer. Vad är ditt
            recept för att vända utvecklingen på ett år? Du är svaret skyldig!
          </note>
          <note>
            (Applåder)
          </note>
          <note type="speaker">
            Anf. 97 Finansminister ANDERS BORG (M) replik:
          </note>
          <note>
            Fru talman! Jag har ägnat de senaste 20 åren åt att diskutera
            finanspolitik och att analysera budgetar. Inte vid något tillfälle
            när vi i riksdagen har väckt egna motioner har vi räknat fram
            ett eget reformutrymme. Inte vid något tillfälle har vi kokat
            ihop prognoserna för att hitta utrymme för vare sig skattesänkningar
            eller utgiftsökningar. Vi har accepterat regeringens beräkningar,
            jobbat fram vår egen politik och sedan presenterat den i Sveriges
            riksdag.
          </note>
          <note>
            Under förra mandatperioden valde Socialdemokraterna att i huvudsak
            följa den linjen. Nu hör vi från Tommy Waidelich att här ska det
            kallas in den ena ekonomen efter den andra för att man ska räkna
            på egna reformutrymmen i egna prognoser. Men våra prognoser är
            ju det som ligger till grund för alla utgifts- och inkomstberäkningar.
            Om ni börjar hitta på egna siffror hittar ni ju på pengar som
            inte finns.
          </note>
          <note>
            Kan vi få besked: Tänker Socialdemokraterna hålla fast vid ordning
            och reda i den ekonomiska politiken eller blir det underskottsfinansiering?
          </note>
          <note type="speaker">
            Anf. 98 PER BOLUND (MP) replik:
          </note>
          <note>
            Fru talman! Jag vill börja med att säga att jag är väldigt glad
            att både jag och finansministern är på plats, att vi har kommit
            hit till debatten. Det är tyvärr för oss som är tågpendlare inte
            alltid det händer. Det är ganska ofta, alldeles för ofta skulle
            jag vilja säga, så att tågtransporterna i Sverige inte riktigt
            har den kvalitet och den tillförlitlighet som man skulle önska.
            Att kliva på pendeltåget i Älvsjö, som jag brukar göra varje morgon,
            innebär en ovisshet om man kommer att komma fram. Kommer man in
            genom dörrarna när tåget kommer fram till stationen? Kommer vi
            över huvud taget att nå fram till slutstationen? Stockholms central
            har i dag lika många spår som i slutet av 1800-talet, två stycken.
          </note>
          <note>
            Enligt Finanspolitiska rådet är den kanske smartaste investering
            man kan göra för att skapa nya jobb att bygga ut järnvägen. Det
            ger arbetstillfällen nu, och senare blir det också lättare för
            människor att pendla klimatsmart. Fler företag kan transportera
            sina varor på räls i stället för på lastbil. Men regeringen verkar
            inte, vad vi kan se, ha tagit lärdom av Finanspolitiska rådets
            rekommendationer. Vi ser inga investeringar som utökas i den här
            budgeten jämfört med tidigare prognoser, trots att vi har en konjunkturnedgång
            som verkligen skulle motivera att man sätter in extra stimulanser.
          </note>
          <note>
            Det görs en satsning på underhåll, inte lika stor som den Trafikverket
            hade önskat, men en viss satsning görs under två års tid. Sedan
            verkar det vara slut på regeringens intresse för att fortsätta
            investera i både underhåll och nya järnvägsspår.
          </note>
          <note>
            I Agenda i söndags sade statsministern att vi har nått kapacitetstaket
            för investeringar i järnväg. Anders Borg har ju tidigare själv
            sagt att Sverige har överinvesterat i järnväg. Jag skulle vilja
            ha ett svar från finansministern på om han fortfarande står fast
            vid det och att vi inte har möjlighet att bygga mer järnväg än
            vi redan gör i Sverige.
          </note>
          <note type="speaker">
            Anf. 99 Finansminister ANDERS BORG (M) replik:
          </note>
          <note>
            Fru talman! Jag har tågpendlat i många år och kommer att återgå
            till att tågpendla från Katrineholm när de lyckliga dagar kommer
            då jag har möjlighet att arbeta med någonting som har bättre arbetsförhållanden.
          </note>
          <note>
            Det är självklart att järnväg är viktig. Det råder ingen tvekan
            om det. Vi lägger ju en ordentlig stimulans på underhållssidan.
            Det är 5 miljarder kronor. Vi lägger en liten del av detta på
            vägsidan av det enkla skälet att Trafikverket gör bedömningen
            att det är svårt att få plats med mer underhållsinvesteringar
            på järnvägssidan under 2012 och 2013.
          </note>
          <note>
            Sedan har Trafikverket gjort bedömningar av vad som behövs långsiktigt
            som är av en annan karaktär. Men vi har ju ett nytt infrastrukturbeslut
            som ska träda i kraft efter 2013. Då kan det inte vara fråga om
            att diskutera vad som behöver göras tillfälligt utan vad som behöver
            göras varaktigt.
          </note>
          <note>
            Min hållning till Per Bolund är väldigt tydlig. Jag har inga
            svårigheter att förstå varför Miljöpartiet prioriterar miljöfrågor
            eller järnvägsinvesteringar. Det som är viktigt för mig är att
            vår grundsyn är att vi måste ha ett ansvarstagande för offentlig
            ekonomi. Vi måste ställa upp på ordentliga ramverk.
          </note>
          <note>
            Vår utgångspunkt är att arbetslinjen och jobbskatteavdrag är
            det centrala. Nu har vi inte utrymme för några breda uppgörelser
            vare sig om infrastruktur eller om jobbskatteavdrag, därför att
            vi har noll i budgeten. Finns det utrymmet i framtiden får man
            ta den typen av diskussion. Men det måste i sådana fall bygga
            på att det finns pengar i kassan. Det får vi återkomma till i
            ett läge där vi har överskott igen.
          </note>
          <note type="speaker">
            Anf. 100 PER BOLUND (MP) replik:
          </note>
          <note>
            Fru talman! Jag håller precis i dagarna på att lära min son cykla.
            Jag försöker lära honom att inte titta ned på pedalerna utan höja
            blicken och titta framåt. Det är ju så man kan cykla säkert och
            slippa köra ned i diket. Jag skulle önska att finansministern
            också kunde lyfta blicken och titta längre fram i tiden. Vilket
            transportsystem vill vi ha i Sverige om ett antal decennier?
          </note>
          <note>
            Tyvärr tar det väldigt lång tid att bygga ut järnväg. Därför
            oroas jag också när jag hör statsministern säga att vi inte kan
            göra mer investeringar i moderna järnvägar än vi redan gör. Jag
            delar inte den uppfattningen, och jag blir bekymrad över att det
            känns som om det finns en begränsning i viljan att faktiskt investera
            i modern järnvägsinfrastruktur från regeringens sida. Vi ser i
            resten av världen hur man verkligen gör stora investeringar i
            moderna järnvägsspår, till exempel i höghastighetsbanor.
          </note>
          <note>
            Finansministern gjorde i sitt anförande en jämförelse med Tyskland
            och Holland. Det är också exempel på länder som faktiskt har gjort
            den typen av investeringar. De har satsat på höghastighetsbanor
            för att kunna ta trafikanter från inrikesflyg eller europeiskt
            flyg. Men i Sverige verkar det som om regeringen fortfarande står
            fast vid att järnvägssystemet inte går att bygga ut mer och att
            vi redan har överinvesterat. Det är någonting som bekymrar både
            mig och Miljöpartiet.
          </note>
          <note type="speaker">
            Anf. 101 Finansminister ANDERS BORG (M) replik:
          </note>
          <note>
            Fru talman! Jag anser inte att ansvarstagande för offentliga
            finanser är kortsiktigt. Jag tror att en förutsättning för hållbarhet
            och långsiktighet i politiken är att man är noggrann med offentliga
            finanser. Därför tycker jag inte att försiktighet i det avseendet
            är kortsiktigt. Sedan får man naturligtvis diskutera vad det finns
            för möjligheter att göra långsiktigt. Det finns säkert många anledningar
            till det.
          </note>
          <note>
            Min uppfattning är att järnvägsinvesteringar i första hand måste
            gå mot underhåll och trafiklösningar för pendling och vintersäkring.
            Det är det vi nu lägger pengar på i budgeten. Det ser jag också
            när vi blickar framåt. Det är uppenbart att vi har ett underhållsunderskott
            att hantera på den sidan. Det tror jag har betydligt större samhällsekonomiskt
            värde än stora prestigeprojekt som höghastighetsbanor med väldigt
            stora ekonomiska risker. Robust olönsamhet har ju varit beskrivningen
            från samhällsekonomernas sida på höghastighetståg. Låt oss börja
            med det som måste göras, eftersatt underhåll, pendlingssäkerhet
            och vintersäkring.
          </note>
          <note>
            Sedan kan man naturligtvis alltid diskutera att vi behöver stora
            projekt på lång sikt.
          </note>
          <note type="speaker">
            Anf. 102 JOHNNY SKALIN (SD) replik:
          </note>
          <note>
            Fru talman! Ansvar, den så kallade arbetslinjen och ordnade finanser.
            Regeringen i all ära, men låt oss i stället tala klarspråk. Sverige
            gick helskinnat ur krisen på grund av att ECB och Fed räddade
            två av Sveriges fyra storbanker från kollaps. Landets ekonomi
            räddades dessutom genom vår självständiga penningpolitik och riksbank,
            där den svenska valutan och räntepolitiken kunde anpassas exakt
            efter de svenska förhållandena.
          </note>
          <note>
            I den här kontexten blir det givetvis intressant att tala om
            statsministerns krav på att Sverige ska ge upp sin penningpolitik
            för att ansluta sig till EMU och euron. EU är inget optimalt valutaområde.
            Finansministern får gärna rätta mig, men inte på en enda punkt
            som jag kan se kan Europa anses vara ett optimalt valutaområde
            enligt teorin. Även om finansministern har glömt teorin om optimala
            valutaområden ser vi likväl i praktiken vad som sker inom ett
            valutaområde med asymmetriska ekonomiska störningar.
          </note>
          <note>
            Den som bryr sig om svenska ekonomiska förehavanden ställer inte
            krav på att ge upp vårt effektivaste stabiliseringspolitiska instrument.
            Erkänn att svenska folket var klokare än både regeringsföreträdarna
            och Socialdemokraterna som röstade nej till EMU! Erkänn också
            att EMU inte är en ekonomisk sammanslutning för allas bästa! EMU
            handlar i klartext om att skapa en federal ekonomisk superstat
            med gemensam finans- och skattepolitik.
          </note>
          <note>
            När Fredrik Reinfeldt säger att Sverige tappar inflytande utan
            euron menar han att han själv förlorar anseende inom den lilla
            EU-klubb som ska styra över huvudet på Sveriges och andra medlemsländers
            medborgare. Varför vill inte regeringen låta svenska folket styra
            över sitt eget land och över sina egna tillgångar?
          </note>
          <note>
            Till Waidelich vill jag säga att SD inte värderar människor utifrån
            etnisk tillhörighet.
          </note>
          <note type="speaker">
            Anf. 103 Finansminister ANDERS BORG (M) replik:
          </note>
          <note>
            Fru talman! Det är väl alldeles uppenbart att det är arbetslinjen,
            ansvaret för de offentliga finanserna, en väl fungerande samhällsmodell,
            en tydlig sammanhållning och en stabil arbetsmarknad som är skälet
            till att Sverige har klarat sig bättre än de flesta andra länder.
            Den typen av strukturer har gett oss en stabilitet i dåliga tider.
          </note>
          <note>
            Det är inte så att Johnny Skalin har suttit och räknat på om
            EU är ett optimalt valutaområde och sedan bestämt sig för att
            han är motståndare till EU och euron och vill lämna detta. Det
            är inte den korrekta beskrivningen. Johnny Skalin tror inte på
            öppenhet. Han tror inte på frihandel. Han tror inte att Sverige
            ska vara en del av Europa, för han vill stänga Sveriges gränser.
            Det är inte så att han är emot euron. Han är emot EU, han är emot
            öppenhet och han är emot frihandel. Det är väl bättre att man
            säger: Vi tror att Sverige ska sluta sig till sitt inre. Sedan
            ska vi låsa fast alla invandrare med en massa bidragssystem som
            gör att de inte kommer in på arbetsmarknaden, för det är så vi
            tror på samhället. Det är ju det egentliga skälet.
          </note>
          <note>
            Det är inte så att Sverigedemokraterna har gjort en utredning
            av det optimala valutaområdet och valt att ställa sig utanför
            euron. Man är emot öppenhet och samarbete, och man är följaktligen
            emot både euron och EU.
          </note>
          <note type="speaker">
            Anf. 104 JOHNNY SKALIN (SD) replik:
          </note>
          <note>
            Fru talman! Vad finansministern säger är osant. Det är självklart
            att Sverigedemokraterna inte är emot frihandel. Frihandel gynnar
            Sverige som en liten öppen ekonomisk nation. Självklart behöver
            vi frihandel med Europa. Sverigedemokraterna är inte emot det.
          </note>
          <note>
            Regeringen satsar mer och mer på invandring men mindre på utbildning
            och arbetsmarknad. Regeringen anslår dessutom konsekvent för lite
            pengar för att via sitt sätt hantera den massinvandring Anders
            Borg företräder här. Det anslogs till exempel 850 miljoner kronor
            extra i tilläggsbudgeten för mottagning av barn utan vårdnadshavare.
            I höstens budget blir det 530 miljoner kronor extra. Migrationsöverenskommelsen
            motsvarar 1,7 miljarder kronor.
          </note>
          <note>
            Ekonomisk produktivitet är ett resultat av teknologisk nivå,
            humankapital och innovationsförmåga. Hur kan då finansministern
            förklara Centerpartiets hållning att det är bland somalier vi
            hittar framtidens arbetskraft i Sverige som år 2007 hade 2 procent
            företagande, varav 30 procent hade arbete, och där var en hög
            grad av analfabetism?
          </note>
          <note type="speaker">
            Anf. 105 Finansminister ANDERS BORG (M) replik:
          </note>
          <note>
            Fru talman! Jag tycker att det är tydligt att Johnny Skalin inte
            har räknat på ett optimalt valutaområde. Han är emot öppenhet.
            Han är emot EU-medlemskap. Det blir orimligt att säga att man
            är för frihandel när man inte tror på öppenhet som grundläggande
            idé. Människor, kapital och varor bör kunna röra sig fritt mellan
            länder därför att fritt samarbete är bra. Det betyder att vi låser
            oss samman i bättre gemenskaper.
          </note>
          <note>
            Det som är konstigt med Sverigedemokraternas politik är att man
            säger att invandringen är kostsam, och sedan vill man låsa ut
            invandrarna från arbetsmarknaden. Jag är övertygad om att somalier,
            irakier, iranier, afghaner och andra grupper som kommer till Sverige
            kommer att komma in på den svenska arbetsmarknaden, precis som
            de som har kommit tidigare har gjort.
          </note>
          <note>
            Vårt uppdrag måste vara att vi stoppar bidragsinlåsning, att
            vi förstärker drivkrafterna för arbete och att vi öppnar arbetsmarknaden
            så att fler människor kommer i arbete. Det är det som är skiljelinjen.
            Inlåsning och instängdhet är kärnvärderingar hos Sverigedemokraterna.
            Jag delar inte dem.
          </note>
          <note type="speaker">
            Anf. 106 ULLA ANDERSSON (V) replik:
          </note>
          <note>
            Fru talman! Anders Borg låter som om han kan se in i framtiden.
            Jag tror Anders Borg om mycket, men inte den förmågan. Dina siffror
            är också prognoser, Anders Borg, precis som alla andra bedömares.
          </note>
          <note>
            Anders Borg pratar ofta om vikten av goda statsfinanser. Visst
            är det viktigt. Men vad ska vi med goda statsfinanser till, Anders
            Borg, om vi inte har råd att arbeta?
          </note>
          <note>
            Varför är en arbetslinje tom på jobb i stället för nya jobb?
            Nya jobb är helt avgörande för vår framtid och för att ta till
            vara varje människas förmåga och resurser. Fem år av dina värdeprognoser,
            ansvarstagande och avvägningar har lett till massarbetslöshet,
            med en ungdomsarbetslöshet på 23 procent. Andelen långtidsarbetslösa
            är just nu 35 procent. Är det att ta ansvar, Anders Borg?
          </note>
          <note>
            Sysselsättningsgapet mellan kvinnor och män ligger just nu på
            över 200 000 kvinnor. Är det att ta ansvar? Fas 3 är Sveriges
            näst största företag. Bara Posten är större. Men fas 3 har helt
            oavlönad arbetskraft. Det finns 27 000 inskrivna och tusen arbetsmarknadsutbildningsplatser
            för den gruppen. Jobb- och utvecklingsgarantin har ökat med 1
            811 procent. Är det att ta ansvar?
          </note>
          <note>
            I det läget väljer regeringen som sin största reform att lägga
            fram förslag om en sänkning av krogmomsen, det vill säga 16 miljarder
            till krogägarnas plånböcker. I stället kunde vi ha satsat på en
            generationsväxling på arbetsmarknaden, på att låta unga komma
            in i äldreomsorgen, i bristyrken inom LO-kollektivet, och tagit
            vara på äldres kompetens som handledare. Vi kunde ha satsat på
            att dementa skulle få en bra omsorg i stället för att låsas in
            på nätterna för att vi inte har råd med personal. Vi kunde ha
            satsat på att låta rullstolsburna vara med på våra möten i stället
            för att låta dem titta in i lokaler som de inte kan komma in i.
            Vi kunde låta ungdomar flytta hemifrån i stället för att bli mambo,
            papbo eller kombo och tvingas flytta två tre gånger per år eftersom
            de över huvud taget inte har möjlighet att få bostad.
          </note>
          <note>
            Politik handlar om avvägningar, Anders Borg. Du gynnar krogägarnas
            plånböcker. Jag vill se nya jobb.
          </note>
          <note type="speaker">
            Anf. 107 Finansminister ANDERS BORG (M) replik:
          </note>
          <note>
            Fru talman! Jag vill tacka Ulla Andersson för att hon tydliggör
            skiljelinjerna. Vi står för ansvarstagande, och Ulla Andersson
            står för långa listor av reformer som hon önskar.
          </note>
          <note>
            Det är naturligtvis inte ett resonemang som håller ihop. Vi har
            inte råd att arbeta, säger Ulla Andersson. Där man har praktiserat
            underskottspolitik vet vi vad det har handlat om. Strategisk reserv
            kallas det när man i Grekland skickar ut offentliganställda från
            sina arbetsplatser. 10 000, 20 000, 30 000 människor sägs upp
            från sina arbeten i dessa länder. De kommer från barnomsorg, äldreomsorg,
            sjukvård och skolor. Månadslöner tas bort.
          </note>
          <note>
            Det är de brutala och smärtsamma val som sker när man är beroende
            av marknadens finansiering, när man måste gå med obligationshåven
            för att skaffa pengar till sina utgifter. Det är det som är faran
            med att tappa greppet om de offentliga finanserna.
          </note>
          <note>
            Vi har inte råd att arbeta, säger Ulla Andersson. Egentligen
            menar hon att vi borde skuldsätta oss. Men vi vet att skuldsättning
            betyder att vi får färre arbeten.
          </note>
          <note>
            Det är i Sverige sysselsättningen har ökat med 100 000 jämfört
            med förra året. Det är i Sverige arbetslösheten har gått ned,
            precis som i Tyskland och ett antal andra länder som har genomfört
            reformer. Det är i USA som arbetslösheten ligger på 9 procent,
            och i Spanien på 18 procent. Det är de länder som har underskott
            som har hög arbetslöshet. Det är de länder med underskott som
            i decennier kommer att få betala med dålig välfärd och ökade orättvisor.
            Det kan inte vara en väg framåt för Sverige.
          </note>
          <note type="speaker">
            Anf. 108 ULLA ANDERSSON (V) replik:
          </note>
          <note>
            Fru talman! Anders Borg kan inte ens räkna på hur många jobb
            krogmomsen ska ge. Först var det 19 000. I dag ska jobben räddas
            eller öka omfattningen av krogägarnas plånböcker. Jag tror att
            Anders Borg ska ta det lite lugnt.
          </note>
          <note>
            Jag har inte för avsikt att tappa greppet. Jag vet inte om Anders
            Borg har det med den massarbetslöshet som nu råder.
          </note>
          <note>
            Jag väljer, Anders Borg, att satsa på nya jobb i stället för
            att gynna högavlönade män. Jag använder våra gemensamma resurser
            på ett mycket effektivare sätt. I stället för sänkt arbetsgivaravgift
            för unga, en reform som har kostat ungefär 1 ½ miljon per jobb,
            kan man anställa tre nya unga. Jag skulle kunna fortsätta hur
            länge som helst jag blir bara lite trött på hela tramset!
          </note>
          <note>
            Om vi nu har sparat i goda tider, varför ska vi då inte använda
            pengarna i dåliga tider? Vi har en massarbetslöshet. Fas 3 är
            det största företaget i Sverige. Inskrivningarna i jobb- och utvecklingsgarantin
            har ökat med 1 811 procent. Det finns inkomstskillnader som inte
            har funnits sedan andra världskriget.
          </note>
          <note>
            Du kan inte vara nöjd. Du kan inte mena att detta är ansvarstagande,
            Anders Borg. Pengarna ska väl ändå användas till gemensam samhällsnytta
            och till att skapa nya jobb, inte för att ligga på hög i ditt
            kassavalv?
          </note>
          <note type="speaker">
            Anf. 109 Finansminister ANDERS BORG (M) replik:
          </note>
          <note>
            Fru talman! Ulla Andersson fortsätter med långa listor på reformer
            som ska genomföras på utgiftssidan. Men detta har prövats. Underskottsländerna
            har ökat sina offentliga utgifter med 56 procent av bnp. I Grekland
            handlar det om att ha ökat den offentliga utgiftsandelen med 10
            procent de senaste 1015 åren. Det är inte inkomsterna som har
            minskat utan det är utgifterna som har ökat. Man har förbyggt
            sig utöver vad man är beredd att ta in skatter för. Det är i dessa
            länder som vi nu ser arbetslösheten stiga.
          </note>
          <note>
            Det är i de försiktiga länderna, Sverige, Tyskland, Finland och
            Holland, som vi ser stabilitet. Underskottsfinansiering och utgiftsökningar
            leder inte till lägre arbetslöshet. De leder till osäkerhet, ökat
            sparande, minskad konsumtion och minskade investeringar. De leder
            till orättvisor. Nedskärningar ger orättvisor. Det är problemet
            med Ulla Anderssons politik.
          </note>
          <note>
            Överläggningen var härmed avslutad.
          </note>
          <note>
            Budgetpropositionen bordlades.
          </note>
          <note>
            2 § Avsägelser
          </note>
          <note>
            Tredje vice talmannen meddelade
          </note>
          <note>
            att Helena Leander (MP) avsagt sig uppdraget som ledamot i skatteutskottet,
          </note>
          <note>
            att Åsa Romson (MP) avsagt sig uppdragen som ledamot i miljö-
            och jordbruksutskottet och som suppleant i EU-nämnden samt
          </note>
          <note>
            att Gustav Fridolin (MP) avsagt sig uppdragen som suppleant i
            civilutskottet och i utrikesutskottet.
          </note>
          <note>
            Kammaren biföll dessa avsägelser.
          </note>
          <note>
            3 § Anmälan om kompletteringsval till utskott
          </note>
          <note>
            Tredje vice talmannen meddelade
          </note>
          <note>
            att Miljöpartiets riksdagsgrupp på grund av uppkomna vakanser
            anmält Mats Pertoft som ledamot i skatteutskottet, Helena Leander
            som ledamot i miljö- och jordbruksutskottet och som suppleant
            i skatteutskottet, Magnus Ehrencrona som suppleant i civilutskottet
            samt Peter Rådberg som suppleant i utrikesutskottet.
          </note>
          <note>
            Tredje vice talmannen förklarade valda till
          </note>
          <note>
            ledamot i skatteutskottet
          </note>
          <note>
            ledamot i miljö- och jordbruksutskottet
          </note>
          <note>
            suppleant i skatteutskottet
          </note>
          <note>
            suppleant i civilutskottet
          </note>
          <note>
            suppleant i utrikesutskottet
          </note>
          <note>
            4 § Meddelande om frågestund
          </note>
          <note>
            Tredje vice talmannen meddelade att vid frågestunden torsdagen
            den 22 september kl. 14.00 skulle följande statsråd närvara:
          </note>
          <note>
            Statsrådet Ulf Kristersson (M), statsrådet Peter Norman (M),
            arbetsmarknadsminister Hillevi Engström (M), statsrådet Catharina
            Elmsäter-Svärd (M) och statsrådet Erik Ullenhag (FP).
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 10 november
          </note>
          <note>
            den 10 november.
          </note>
          <note>
            den 14 november.
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 september
          </note>
          <note>
            Ibrahim Baylan
          </note>
          <note>
            Teres Lindberg
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 27 september.
          </note>
          <note>
            9 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 20 september
          </note>
          <note>
            Siv Holma
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 27 september.
          </note>
          <note>
            10 § Kammaren åtskildes kl. 16.50.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
