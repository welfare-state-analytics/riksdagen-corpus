<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--135</head>
          <docDate when="2012-06-25">2012-06-25</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:135
          </note>
          <note>
            Måndagen den 25 juni
          </note>
          <note>
            Kl. 11:00 - 14:46
          </note>
          <note>
            1 § Justering av protokoll
          </note>
          <note>
            Justerades protokollen för den 15 och 18 juni.
          </note>
          <note>
            2 § Avsägelse
          </note>
          <note>
            Andre vice talmannen meddelade att Gustav Fridolin (MP) avsagt
            sig uppdraget som suppleant i EU-nämnden.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till EU-nämnden
          </note>
          <note>
            Andre vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Kew Nordqvist som suppleant
            i EU-nämnden.
          </note>
          <note>
            Andre vice talmannen förklarade vald till
          </note>
          <note>
            suppleant i EU-nämnden
          </note>
          <note>
            4 § Anmälan om personlig ersättare för särskild företrädare för
            partigrupp
          </note>
          <note>
            Andre vice talmannen meddelade att Moderata samlingspartiets
            riksdagsgrupp anmält Tomas Tobé som personlig ersättare för särskild
            företrädare för partigrupp från och med den 1 september.
          </note>
          <note>
            5 § Anmälan om ordförande i utskott
          </note>
          <note>
            Andre vice talmannen anmälde att Elisabeth Svantesson (M) valts
            till ordförande i arbetsmarknadsutskottet från och med den 19
            juni.
          </note>
          <note>
            6 § Meddelande om ändringar i kammarens sammanträdesplan
          </note>
          <note>
            Andre vice talmannen meddelade att interpellationssvar skulle
            utgå tisdagen den 26 juni och onsdagen den 27 juni .
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:422
          </note>
          <note>
            Interpellation 2011/12:422 Innebörd och måluppfyllelse av fossiloberoende
            fordonsflotta
          </note>
          <note>
            Interpellationen kommer att besvaras torsdagen den 16 augusti
            2012.
          </note>
          <u>
            <seg>
              Skälet till dröjsmålet är att tiderna i kammaren inte räckte
              till samt tidigare inbokade arrangemang.
            </seg>
          </u>
          <note>
            Fredrik Ahlén
          </note>
          <note>
            Interpellation 2011/12:424
          </note>
          <note>
            Interpellation 2011/12:424 Resurser mot skattefusk
          </note>
          <note>
            Interpellationen kommer att besvaras torsdagen den 13 september
            2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2011/12:425
          </note>
          <note>
            Interpellation 2011/12:425 Jobbskatteavdragen
          </note>
          <note>
            Interpellationen kommer att besvaras torsdagen den 13 september
            2012.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            8 § Anmälan om inkomna uppteckningar från EU-nämndssammanträde
          </note>
          <note>
            Andre vice talmannen anmälde att uppteckningar från EU-nämndens
            sammanträde fredagen den 8 juni inkommit.
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            10 § Svar på interpellation 2011/12:346 om olyckor vid arbetsplatspraktik
          </note>
          <note type="speaker">
            Anf. 1 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Mehmet Kaplan har frågat mig vad jag avser att göra
              för att säkerställa en godtagbar arbetsmiljö även för personer
              i arbetsmarknadsprogram och vilka åtgärder jag avser att vidta
              för att Arbetsförmedlingen ska ta denna fråga på större allvar.
              Han har vidare frågat mig om jag avser att ge Arbetsmiljöverket
              ökade resurser för att ökningen av olyckor vid arbetsplatspraktik
              ska förhindras och om jag avser att ta initiativ till att ändra
              regelverket så att en arbetssökande kan tacka nej till anvisningar
              som riskerar dennes hälsa.
            </seg>
          </u>
          <u>
            <seg>
              Deltagare i ett arbetsmarknadspolitiskt program likställs med
              arbetstagare när det gäller tillämpliga delar av arbetsmiljölagens
              skyddsbestämmelser. Oavsett om man är praktikant eller anställd
              har man alltså rätt till en säker arbetsplats med en god arbetsmiljö.
              Av detta följer även att en arbetssökande inte är skyldig att
              tacka ja till ett anvisat arbete om detta riskerar den arbetssökandes
              hälsa. Om ett arbete innebär till exempel omedelbar och allvarlig
              fara för en arbetstagares liv kan ett skyddsombud besluta att
              arbetet ska avbrytas. Det finns även möjlighet för ett skyddsombud
              att förklara att hinder föreligger för visst arbete redan innan
              det påbörjas.
            </seg>
          </u>
          <u>
            <seg>
              Det är viktigt att anordnare som sysselsätter deltagare i arbetsmarknadspolitiska
              program känner till sina skyldigheter och deltagarnas rättigheter.
              Alla anordnare som tar emot deltagare i arbetsmarknadspolitiska
              program får därför skriftlig information från Arbetsförmedlingen
              om att de har ett arbetsmiljöansvar enligt arbetsmiljölagen. Arbetsförmedlingen
              har även tagit fram en broschyr som ger de aktuella arbetsgivarna
              mer utförlig information om skyldigheter avseende arbetsmiljön.
            </seg>
          </u>
          <u>
            <seg>
              Arbetsförmedlingen kontrollerar också i stor omfattning verksamheter
              inom sin regi. Regelbundna inspektioner och stickprov utförs hos
              anordnare. Arbetsförmedlingen har även utarbetat rutiner för hantering
              av oseriösa anordnare.
            </seg>
          </u>
          <u>
            <seg>
              Arbetsmiljöverkets statistik över anmälda arbetsskador visar
              att anmälningarna för arbetsskador i samband med arbetsmarknadsåtgärder
              har ökat sedan 2007. Under samma period har anmälningarna totalt
              sett för alla kategorier minskat. Det finns dock inget som tyder
              på att deltagare i arbetsmarknadspolitiska program skadas i större
              utsträckning än ordinarie anställda; snarare är det tvärtom. Det
              är positivt att olyckorna totalt minskar, men målet är att arbetsmiljön
              ska bli bättre. Detta ska ske genom att åstadkomma säkrare jobb
              med minsta möjliga risk för att drabbas av arbetsrelaterade olyckor
              och sjukdomar, både för praktikanter och för ordinarie arbetstagare.
            </seg>
          </u>
          <note>
            En särskild utredare har även gjort en översyn av arbetsmiljö-
            och arbetstidslagstiftningens regler om föreläggande, förbud,
            straffsanktioner och sanktionsavgifter i syfte att åstadkomma
            en klarare och enklare reglering. Utredningen bereds för närvarande
            i Regeringskansliet.
          </note>
          <u>
            <seg>
              Jag kommer mot denna bakgrund inte att vidta några åtgärder med
              anledning av Mehmet Kaplans frågor.
            </seg>
          </u>
          <note type="speaker">
            Anf. 2 MEHMET KAPLAN (MP):
          </note>
          <u>
            <seg>
              Herr talman! Jag tackar statsrådet. Den här debatten handlar
              om hur vi ser på arbetsmarknaden i Sverige. I dag hörde vi på
              Ekot den tråkiga nyheten att olyckor på arbetsplatser tar alltför
              lång tid att utreda detta enligt Åklagarmyndighetens riksenhet
              för miljö- och arbetsmiljömål. När det gäller byggolyckor, som
              är en av de vanligaste formerna och kanske den svåraste och farligaste
              sett ur hälso- och livsperspektiv, tar det mer än ett år innan
              de första förhören hålls.
            </seg>
          </u>
          <u>
            <seg>
              Det är angeläget och viktigt att frågan tas på största allvar.
              Det är därför lite oroväckande att statsrådet inte avser att agera
              i någon mening. När jag lyssnar på statsrådets svar undgår det
              mig inte att det finns en del luckor i resonemanget.
            </seg>
          </u>
          <u>
            <seg>
              Till exempel gäller det ungdomar inom bygg- och anläggningsbranschen.
              Med en växande arbetsmarknad ökar ansvaret för arbetsmiljön. Fler
              som arbetar i en bransch som går på högvarv innebär i många fall
              större risker. En stressig arbetssituation kan medföra att enskilda
              personer hamnar i situationer som inte är önskvärda. Detta är
              vi överens om.
            </seg>
          </u>
          <u>
            <seg>
              Tittar vi på statistiken ser vi att fler unga än äldre råkar
              ut för arbetsolyckor. Antalet anmälda arbetsolyckor bland unga
              mellan 16 och 24 år har enligt uppgift ökat med 17 procent det
              senaste året. Det ska jämföras med 2 procent för samtliga sysselsatta.
            </seg>
          </u>
          <u>
            <seg>
              Det är svåra siffror att hantera, särskilt med tanke på att vi
              har en relativt hög ungdomsarbetslöshet.
            </seg>
          </u>
          <u>
            <seg>
              Till detta kommer en utredning från riksdagens utredningstjänst
              som visar att arbetsgivare inte tar hänsyn till de krav som regeringen
              ställer när det gäller arbetsskadeförsäkring. Arbetsförmedlingens
              instruktioner säger att alla som är placerade på en arbetsplats
              med anställningsstöd måste ha arbetsskadeförsäkring.
            </seg>
          </u>
          <u>
            <seg>
              Jag lät riksdagens utredningstjänst undersöka hur stor andel
              av dem som är på en arbetsplats med arbetsmarknadsstöd, alltså
              de närmare 70 000 individer som omfattas av något av de arbetsmarknadspolitiska
              programmen, som inte hade arbetsskadeförsäkring. Man fick fram
              siffran 11,6 procent i den privata sektorn. Dessa individer, alltså
              ca 55 000 personer, hade ingen arbetsskadeförsäkring, trots att
              det finns ett krav på detta.
            </seg>
          </u>
          <u>
            <seg>
              Kopplar man ihop dessa siffror med hur situationen är för personer
              i praktik ser vi att kontrollen har blivit sämre de senaste åren.
            </seg>
          </u>
          <u>
            <seg>
              Därför frågar jag ministern vad hon avser att göra för att det
              ska bli bättring på detta område.
            </seg>
          </u>
          <note type="speaker">
            Anf. 3 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag tackar Mehmet Kaplan för interpellationen. Jag
              tänkte försöka hålla mig till frågorna om praktik, men jag kan
              ändå säga att också jag har nåtts av uppgifterna om Åklagarmyndighetens
              riksenhet och att det tar för lång tid att utreda. Det är klart
              att det är en oerhört aktuell och viktig fråga. På brott ska följa
              straff; det är min grunduppfattning. Då förutsätts att det utreds
              och att man insamlar bevis när det går att göra det och vittnesmål
              är färska. Det är en fråga som ligger under justitieministerns
              ansvarsområde. Ytterst är det Rikspolisstyrelsen och de enskilda
              polismyndigheterna som måste prioritera sina resurser. Framför
              allt är det viktigt för att kunna förebygga olyckor genom att
              man lär sig någonting av en olycka som inträffat, så att den inte
              behöver upprepas. Detta tycker jag är oerhört angeläget.
            </seg>
          </u>
          <u>
            <seg>
              Som jag sade i mitt interpellationssvar: Oavsett om man är praktikant
              eller anställd ska man ha rätt till en trygg arbetsplats och en
              god arbetsmiljö. Då är det förstås angeläget att Arbetsförmedlingen
              när man anordnar praktik och har kontakt med företag också noga
              går igenom arbetsmiljöaspekter och tillser att praktikanten i
              fråga inte utför uppgifter som denne inte får utbildning eller
              skyddsutrustning för. Man kan ur statistiken se att praktikanter
              tack och lov har lägre andel olyckor än övriga anställda. Det
              torde visa på att man tar frågan på stort allvar.
            </seg>
          </u>
          <u>
            <seg>
              Statistiken över olycksfall bland personer i arbetsmarknadspolitiska
              program varierar starkt mellan olika branscher. Den följer i princip
              statistiken för arbetsolyckor. Till exempel har lager-, logistik-,
              bygg- och skogsarbete en större andel olycksfall. Det är allvarligt.
            </seg>
          </u>
          <u>
            <seg>
              Det är viktigt att Arbetsförmedlingen tar denna fråga på stort
              allvar. Man informerar såväl muntligt som skriftligt, även i skriftligt
              informationsmaterial till arbetsgivaren. Då är det viktigt att
              man följer reglerna och att praktikanter som anser att de har
              en farlig arbetsmiljö tar upp det med Arbetsförmedlingen, så att
              praktikplatsen kan avbrytas. Praktikanterna har ofta ett helt
              arbetsliv framför sig, och det är oerhört viktigt att ingen skadas
              eller blir sjuk på arbetet.
            </seg>
          </u>
          <note type="speaker">
            Anf. 4 MEHMET KAPLAN (MP):
          </note>
          <u>
            <seg>
              Herr talman! Jag tackar statsrådet. Vi håller oss till frågan
              om samhällets ansvar när det gäller anvisningar och individer
              som befinner sig på arbetsplatser. Det kan inte undgå någon att
              regeringen förvisso innan Hillevi Engström blev arbetsmarknadsminister
              har skurit ned på Arbetsmiljöverket med betydande summor.
            </seg>
          </u>
          <u>
            <seg>
              De senaste åren har regeringen förvisso tillfört 57 miljoner
              kronor till Arbetsmiljöverket, den myndighet som har ansvar för
              att jobba förebyggande med frågorna, oavsett om det gäller personer
              som är på arbetsplatspraktik, olika typer av anvisningar med anställningsstöd
              eller helt vanliga anställningar. Men 2007 sänktes anslaget till
              Arbetsmiljöverket med 157 miljoner kronor. Idén var att inspektionerna
              skulle bli effektivare. Det vi fick var inspektioner som blev
              något effektivare, men färre sett till det totala antalet.
            </seg>
          </u>
          <u>
            <seg>
              Vi vet att regeringen lade ned Arbetslivsinstitutet, som förvisso
              inte behöver vara en universallösning, särskilt med tanke på att
              regeringens idé var att man skulle forska kring arbetsmiljöfrågorna
              på olika högskolor och universitet. Men vi vet i dag med facit
              i handen att det inte har funnits någon direkt samordning. Idén
              med ett samlat grepp kring frågorna, som hos Arbetslivsinstitutet,
              har helt och hållet försvunnit. Vi ser också att det inte finns
              några ambitioner.
            </seg>
          </u>
          <u>
            <seg>
              Min ingång till frågorna handlar också om problematiken med Arbetsförmedlingen
              som kontrollerande och inspekterande myndighet. Vi har gett i
              uppdrag till Arbetsförmedlingen att ha koll på hur arbetsgivarna
              hanterar det stora förtroende som de får genom att en person får
              ett arbete anvisat hos dem.
            </seg>
          </u>
          <u>
            <seg>
              Det har gått lång tid sedan interpellationen ställdes, och situationen
              har enligt olika typer av nyhetsrapporteringar förvärrats efter
              detta. Vi vet också i dag, svart på vitt, att Arbetsförmedlingen
              inte tar uppdraget seriöst, oavsett om det handlar om personer
              som är placerade som praktikanter på en arbetsplats eller har
              anställningsstöd och olika typer av funktionsnedsättning.
            </seg>
          </u>
          <u>
            <seg>
              Det är alarmerande siffror. Bland de 55 000 som är placerade
              på arbetsplatser med anställningsstöd är det nästan 12 procent
              som inte har arbetsskadeförsäkring. Detta problem hänger direkt
              samman med dem som har praktik på arbetsplatser. Det finns alltså
              arbetsplatser som inte bryr sig om att försäkra genom den mest
              grundläggande arbetsskadeförsäkringen. Om man skadas på en arbetsplats
              är man då helt skyddslös, och om man rent av blir bragt om livet
              är det slut. Det här är någonting väldigt allvarligt. Att man
              inte har tagit detta på allvar är mycket bekymrande för mig.
            </seg>
          </u>
          <note type="speaker">
            Anf. 5 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag har tagit del av den aktuella RUT-rapport som
              interpellanten hänvisar till och tar frågan på stort allvar. Det
              är inte acceptabelt att det brister.
            </seg>
          </u>
          <u>
            <seg>
              Jag vet att Arbetsförmedlingen tar frågan seriöst. På den punkten
              menar jag att interpellanten har fel. Jag har haft kontakt med
              Arbetsförmedlingen. De måste ta frågan på stort allvar och se
              till att de försäkringar som deltagare ska ha finns på plats.
              Det har också anordnare fått ersättning för. Det ska fungera,
              men jag är medveten om att det funnits brister.
            </seg>
          </u>
          <u>
            <seg>
              Det är viktigt att Arbetsförmedlingen jobbar med kontroller och
              tillsyn, såväl innan man beslutar om en praktikplats eller ett
              arbetsmarknadsprogram som under tiden, men också att Arbetsmiljöverket
              gör sitt arbete. Och den viktigaste personen som kan slå larm
              är den som är praktikant eller i en arbetsmarknadspolitisk åtgärd,
              tillsammans med övriga anställda eller med hjälp av skyddsombud.
            </seg>
          </u>
          <u>
            <seg>
              Ingen ska behöva riskera sin hälsa på arbetet. Har man en praktikplats
              som man menar inte är säker och trygg eller inte har fått relevant
              utbildning måste man tala om det för Arbetsförmedlingen, så att
              åtgärder kan vidtas, antingen att arbetsplatsen helt enkelt inte
              finns kvar för praktikanten eller andra säkerhetsåtgärder.
            </seg>
          </u>
          <u>
            <seg>
              Jag menar att såväl praktikanter som arbetstagare har ett fullgott
              skydd genom lagstiftningen, men sedan gäller det också att anordnarna
              ska vara seriösa. Där finns det så klart ännu mer att göra. Jag
              tar frågan på stort allvar och följer utvecklingen.
            </seg>
          </u>
          <note type="speaker">
            Anf. 6 MEHMET KAPLAN (MP):
          </note>
          <u>
            <seg>
              Herr talman! Jag tackar arbetsmarknadsminister Hillevi Engström
              för svaret. Det gläder mig naturligtvis att vi har en minister
              som tar dessa frågor på fullaste allvar.
            </seg>
          </u>
          <u>
            <seg>
              Problemet är för min del att myndigheten, Arbetsförmedlingen,
              under våren visat att man inte riktigt velat skärskåda detta och
              se djupet och vidden av situationen på arbetsmarknaden. I maj
              i år omfattades närmare 70 000 individer av något av de arbetsmarknadspolitiska
              programmen, där arbetsskadeförsäkring ska tecknas genom Fora,
              som är de enda man kan teckna arbetsskadeförsäkring hos. Det beräknas
              att ca 90 procent av dessa har en sådan försäkring, vilket innebär
              att 10 procent inte har det. Om vi tittar på de privata anordnarna
              ser vi att 12 procent av de individer som har plats på en privat
              arbetsplats inte har den grundläggande arbetsskadeförsäkringen
              från Fora. Detta är alarmerande siffror som vi efter nästan ett
              helt år, mycket tack vare utskottets hjälp, till slut lyckades
              få ut från Arbetsförmedlingen.
            </seg>
          </u>
          <u>
            <seg>
              Länge sade man att alla är försäkrade och att man har försäkrat
              sig om att folk har arbetsskadeförsäkring. Men resultatet visar
              svart på vitt att detta inte har varit fallet. Det är mycket bekymmersamt.
            </seg>
          </u>
          <u>
            <seg>
              Det gläder mig att arbetsmarknadsministern tar detta på allvar.
              Jag kommer att bevaka att den framtida hanteringen av frågan faktiskt
              säkerställs så att människor inte går på arbetsplatser utan en
              grundläggande arbetsskadeförsäkring.
            </seg>
          </u>
          <u>
            <seg>
              Jag tackar ministern för svaret och önskar henne en trevlig sommar.
            </seg>
          </u>
          <note type="speaker">
            Anf. 7 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag vill understryka vikten av att personer har
              arbetsskadeförsäkringar när de är ute i arbetsmarknadspolitiska
              program. Jag är mycket tydlig i den frågan, och jag är också tydlig
              mot Arbetsförmedlingen.
            </seg>
          </u>
          <u>
            <seg>
              Arbetsgivarna på de olika arbetsplatserna får ersättning och
              förbinder sig att teckna dessa försäkringar. Det sker också en
              uppföljning, men det kan säkert bli ännu bättre. Jag tror också
              att det är viktigt att man informerar praktikanterna själva tydligare
              så att de försöker se till att arbetsgivaren verkligen fullföljer
              sina skyldigheter.
            </seg>
          </u>
          <u>
            <seg>
              Det finns ett annat problem när det gäller praktikplatser, och
              det är att det är svårt för Arbetsförmedlingen att få ut personer
              på praktik. Det finns för få företag och organisationer som är
              villiga att ta emot praktikanter. Men om vi kunde få ännu fler
              seriösa personer, företag, kommuner och den ideella sektorn att
              ta emot praktikanter skulle det förstås bli ett ännu bättre resultat.
            </seg>
          </u>
          <u>
            <seg>
              Avslutningsvis vill jag säga att Arbetsmiljöverket har förbättrat
              sin effektivitet när det gäller inspektionerna med ungefär 35
              procent. Deras uppdrag är också att inrikta sina inspektioner
              på de mest riskutsatta branscherna, speciellt inom byggnadsbranschen
              där man besöker och inspekterar flera tusen mindre byggföretag
              men också inom bemanningsbranschen där många unga är anställda.
              En särskild riktad satsning görs mot hot, våld och belastningsskador
              för att förbättra kvinnors arbetsmiljö. Men den fråga som interpellanten
              tar upp är viktig, och jag kommer nogsamt att följa den. Jag vill
              också återgälda sommarhälsningen till Mehmet Kaplan.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:360 om gemensamma trygghetssystem
            eller privata försäkringar
          </note>
          <note type="speaker">
            Anf. 8 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Hillevi Larsson har frågat Ulf Kristersson om det
              är en positiv utveckling att människor känner sig tvingade att
              teckna privata tilläggsförsäkringar för att gemensamma trygghetssystem
              ger för dåligt skydd. Hillevi Larsson har även frågat om det är
              meningen att jobbskatteavdraget i fortsättningen ska gå till att
              betala privata tilläggsförsäkringar. Dessutom har hon frågat om
              Ulf Kristersson försvarar den svenska modellen med ersättningar
              i socialförsäkringarna som går att leva på, eller om han försvarar
              ett grundskydd där löntagarna tvingas teckna tilläggsförsäkringar
              för att inte behöva gå från hus och hem om de drabbas av sjukdom
              eller arbetslöshet.
            </seg>
          </u>
          <u>
            <seg>
              Arbetet inom Regeringskansliet är så fördelat att det är jag
              som ska besvara interpellationen.
            </seg>
          </u>
          <u>
            <seg>
              Inledningsvis vill jag framhålla att när det gäller ersättningsnivåerna
              i våra trygghetssystem är det viktigt att det finns ett bra skyddsnät.
              Lika viktig är en aktiv politik för att främja omställning till
              arbete.
            </seg>
          </u>
          <u>
            <seg>
              När det gäller ersättningsnivån i arbetslöshetsförsäkringen har
              jag tidigare i kammaren sagt att regeringen prioriterar arbetslinjen
              och en aktiv arbetsmarknadspolitik före höjd arbetslöshetsersättning.
              Någon förändring i det avseendet har inte gjorts. Mot bakgrund
              av det anser jag att det är positivt att enskilda, i den mån de
              anser sig ha ett behov av ett kompletterande skydd, kan teckna
              ett kompletterande försäkringsskydd.
            </seg>
          </u>
          <u>
            <seg>
              Som Hillevi Larsson säkert redan känner till är frågan om samspelet
              mellan kompletterande försäkringar och sjuk- och arbetslöshetsförsäkringarna
              föremål för utredning. Det sker inom den parlamentariska utredningen
              om hållbara försäkringar vid sjukdom och arbetslöshet, och jag
              har inte för avsikt att föregripa det arbetet.
            </seg>
          </u>
          <note type="speaker">
            Anf. 9 HILLEVI LARSSON (S):
          </note>
          <u>
            <seg>
              Herr talman! Det som fick mig att ställa denna interpellation
              till regeringen är att Fredrik Reinfeldt gjorde ett uttalande
              i partiledardebatten i tv som gick stick i stäv med det som vi
              tidigare har fått höra. Det har nämligen varit så att vår finansminister
              har rest omkring utomlands, inte minst i USA, och talat sig varm
              för den svenska modellen. I detta innefattas starka trygghetsförsäkringar,
              inte minst en stark a-kassa. Vår finansminister har hävdat att
              detta har varit ett av skälen till att Sverige har klarat kriserna
              på senare tid ganska väl jämfört med många andra länder. Men i
              denna partiledardebatt sade Fredrik Reinfeldt, på tal om den urholkade
              a-kassan, att det är allt fler som nu tecknar tilläggsförsäkringar
              eftersom a-kassan inte räcker och att detta i grunden är en bra
              och positiv utveckling.
            </seg>
          </u>
          <u>
            <seg>
              Det fick mig att reagera. Därför frågar jag arbetsmarknadsministern
              om hon delar denna uppfattning. Detta är egentligen ganska sensationellt
              eftersom det verkligen är ett trendbrott mot den svenska modellen
              som den hittills har varit.
            </seg>
          </u>
          <u>
            <seg>
              Detta bekräftas nu av arbetsmarknadsministern. Hon säger att
              det visserligen är bra med trygghetsförsäkringar men att det är
              viktigare med den politik som regeringen bedriver och som kallas
              arbetslinjen. I detta ligger att det ska vara ett dåligt skydd
              när man blir arbetslös och sjuk.
            </seg>
          </u>
          <u>
            <seg>
              Det som är ganska sensationellt är när man säger att det är positivt
              med tilläggsförsäkringar. Det innebär nämligen att det jobbskatteavdrag
              som regeringen hittills har sagt är mycket positivt för vanligt
              folk för att man får mer pengar i plånboken alltmer kommer att
              ätas upp av tilläggsförsäkringar som man behöver för att klara
              sig vid sjukdom eller arbetslöshet, vilket kan drabba alla någon
              gång.
            </seg>
          </u>
          <u>
            <seg>
              Vi kan jämföra med det amerikanska systemet. Där har man mycket
              låga skatter jämfört med Sverige. Men å andra sidan har man mycket
              höga avgifter för olika försäkringar, inte minst sjukförsäkring.
              Jag tycker att det är skrämmande om det verkligen är den vägen
              som vi ska välja. I USA är det många även inom medelklassen som
              går på knäna för att de inte har råd med alla dessa tilläggsförsäkringar
              som sedan dessutom inte alltid ger utdelning. Det är privata företag
              som står bakom dessa försäkringslösningar. Inte minst när det
              gäller sjukförsäkringen har det många gånger visat sig att dessa
              företag kan hitta kryphål som gör att de slipper betala ut ersättning.
            </seg>
          </u>
          <u>
            <seg>
              Jag tycker att det är oroväckande att vi ska slå in på denna
              väg, speciellt med tanke på att det finns forskning som visar
              att en stark a-kassa är bra för arbetsmarknaden eftersom a-kassan
              ska fungera som en omställningsförsäkring. En stark a-kassa leder
              då förhoppningsvis till att det blir rätt person på rätt plats.
              Det är så vi vill att arbetsmarknaden ska fungera. Ett av problemen
              på dagens arbetsmarknad i Sverige är att var femte rekrytering
              misslyckas. Var femte gång som arbetsgivarna söker arbetskraft
              hittar de inte någon som har lämplig och rätt kompetens. Med en
              stark a-kassa har människor möjlighet att se till att de hamnar
              på rätt plats och inte tvingas ta första bästa jobb som dyker
              upp för att de helt enkelt inte kan försörja sig. Därför är denna
              utveckling mycket tråkig.
            </seg>
          </u>
          <u>
            <seg>
              Vi kan dessutom se att vi har haft ett överskott i våra försäkringar
              arbetslöshetsförsäkringen och sjukförsäkringen på 70 miljarder.
              Det är lika mycket som jobbskatteavdraget. Man kunde väl ha använt
              en del av detta överskott för att förbättra inte minst a-kassan,
              vilket det finns behov av?
            </seg>
          </u>
          <note type="speaker">
            Anf. 10 EVA-LENA JANSSON (S):
          </note>
          <u>
            <seg>
              Herr talman! Anledningen till att jag ger mig in i denna interpellationsdebatt
              jag tackar Hillevi Larsson för att hon har ställt interpellationen
              är att jag blir lite förvånad över att det inte är socialförsäkringsministern
              som är ansvarig för socialförsäkringarna som svarar på interpellationen.
              Samtidigt borde vi inte bli förvånade eftersom hans svar var lite
              annorlunda än det som Hillevi Engström nu ger. Han talade mycket
              om att det är viktigt att säkra arbetslinjen och att man inte
              kan gå sjuk hur länge som helst. Det är ingenting som vi har sagt
              emot. Vi tycker inte att det är bra att människor går sjuka hur
              länge som helst. Att arbetslinjen är viktig håller vi med om.
            </seg>
          </u>
          <u>
            <seg>
              Vad vi inte har förstått är varför sjuka och arbetslösa ska bli
              fattiga och hur det gör dem mer jobbenägna och friskare. Det har
              varken arbetsmarknadsministern eller socialförsäkringsministern
              kunnat vidhålla.
            </seg>
          </u>
          <u>
            <seg>
              Jag tänkte fråga arbetsmarknadsministern om hon håller med om
              det som Fredrik Reinfeldt har sagt. Han har sagt: Vi vill inte
              se ett samhälle där människor svälter, men i övrigt ska inga standardkrav
              finansieras. De hälsosamma riskerna är mycket mänskligare än den
              falska tryggheten.
            </seg>
          </u>
          <u>
            <seg>
              Det är alltså regeringschefen Fredrik Reinfeldt som har sagt
              detta.
            </seg>
          </u>
          <u>
            <seg>
              Statsrådet säger i sitt svar att när det gäller ersättningsnivåerna
              i våra trygghetssystem är det viktigt att det finns ett bra skyddsnät.
              Men om vi inte har ett bra skyddsnät? Det är vad som konstaterats
              av de fackliga centralorganisationerna och också till exempel
              av Stadsmissionen som får ha hur långa soppköer som helst för
              att hjälpa människor utan någon som helst försörjning, sjuka som
              utförsäkrats och arbetslösa som inte har en rimlig ersättning.
            </seg>
          </u>
          <u>
            <seg>
              Tycker statsrådet att vi har rimliga och bra ersättningsnivåer
              i Sverige när bara ett fåtal omfattas och får 80 procent i a-kassa?
              Tycker statsrådet att det är en bra ersättningsnivå?
            </seg>
          </u>
          <u>
            <seg>
              Det talas om trygghetssystem. Det är glädjande att Hillevi Engström
              håller fast vid det, för i nästan alla debatter här i kammaren
              står Anders Borg med flera ministrar och talar om att vi för en
              bidragslinje när vi vill se till att sjukförsäkringen blir en
              bra försäkring och när vi vill ha en arbetslöshetsförsäkring som
              är en god omställningsförsäkring för flertalet .
            </seg>
          </u>
          <u>
            <seg>
              Herr talman! Jag skulle gärna vilja ha svar på mina frågor från
              statsrådet.
            </seg>
          </u>
          <note type="speaker">
            Anf. 11 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Givetvis är det viktigt att ersättningsnivån i arbetslöshetsförsäkringen
              är bra även i socialförsäkringen och sjukförsäkringen förstås.
              Jag tycker att vi har relativt bra ersättningar, inte minst sett
              till sjukförsäkringen. För allvarligt sjuka finns ingen bortre
              gräns. Man har sjukförsäkring i två och ett halvt år.
            </seg>
          </u>
          <u>
            <seg>
              Många fackförbund jag tror att det är ett trettiotal förbund
              har i sitt medlemserbjudande en, kan man säga, kompletterande
              försäkring vid arbetslöshet. Om fackförbunden tycker att det är
              en bra ordning har jag inget att erinra mot det, lika lite som
              jag har om privatpersoner väljer att teckna ett ökat försäkringsskydd.
              Det tycker inte jag är någonting som regeringen på något vis ska
              förhindra.
            </seg>
          </u>
          <u>
            <seg>
              Jag tycker också att man måste begrunda den aktiva arbetsmarknadspolitik
              som Sverige för till skillnad från hur det är i många andra EU-länder.
              Inom hela OECD utmärker vi oss genom att vi lägger en väldigt
              stor del på att hjälpa människor med att komma tillbaka till arbetsmarknaden.
              I många andra länder har man bara kontantprincipen. Det här skiljer
              länderna åt.
            </seg>
          </u>
          <u>
            <seg>
              Det är oerhört värdefullt att vi förkortar tiden mellan ett arbete
              och ett annat. De närmaste åren lägger vi mer än 8 miljarder extra
              på Arbetsförmedlingen för att stärka kvaliteten och för att arbetslösa
              ska få ett bättre stöd från enskilda arbetsförmedlare detta tillsammans
              med arbetsmarknadsutbildning.
            </seg>
          </u>
          <u>
            <seg>
              Valet mellan att bara höja ersättningsnivåer och att satsa på
              en aktiv arbetsmarknadspolitik som leder till att människor kommer
              i arbete tycker jag och regeringen är ganska enkelt.
            </seg>
          </u>
          <u>
            <seg>
              När man lyssnar på socialdemokrater kan man få intrycket att
              Socialdemokraterna vill höja nivån så att alla får 80 procent
              av sin lön vid arbetslöshet. Men så ser inte era förslag ut. Ni
              sätter en inkomstgräns vid 25 000 kronor för dem som i dag har
              ersättning. Det är så ni finansierar er budget.
            </seg>
          </u>
          <u>
            <seg>
              Det är inte riktigt sanningsenligt när ni säger att alla ska
              ha 80 procent, för i budgeten har ni inte något utrymme för det.
              Då får ni väl höja socialavgifterna för ungdomar med mycket mer
              än de 16 miljarder som ni vill höja med.
            </seg>
          </u>
          <note type="speaker">
            Anf. 12 HILLEVI LARSSON (S):
          </note>
          <u>
            <seg>
              Herr talman! I dag är det mindre än 4 procent av de arbetslösa
              som lever på 80 procent av sin tidigare lön, och många lever på
              en nivå långt under det. Vi kan alltså se hur den här försäkringen
              mer och mer har urholkats.
            </seg>
          </u>
          <u>
            <seg>
              Det vi socialdemokrater gick till val på var att 80 procent av
              löntagarna skulle få 80 procent av sin tidigare lön vid arbetslöshet.
              Vi har aldrig lovat att 100 procent av löntagarna ska få 80 procent
              av den tidigare lönen. Någon form av inkomsttak får man rimligtvis
              sätta, men det är viktigt att en majoritet av arbetstagarna omfattas
              av 80-procentsregeln; annars öppnar man för tilläggsförsäkringar.
              Nu ligger vi långt under den nivån. Dessutom trappas a-kassan
              efter hand ned.
            </seg>
          </u>
          <u>
            <seg>
              Inte heller jag har något emot att fackförbund tecknar till exempel
              arbetslöshetsförsäkringar för sina medlemmar. Men anledningen
              är ju den urholkade a-kassan. Det här kommer som ett svar på det.
              Det är inte gripet ur luften det kommer inte av sig självt utan
              man har helt enkelt sett det som nödvändigt att hjälpa medlemmarna
              när regeringen inte gör det.
            </seg>
          </u>
          <u>
            <seg>
              Dessutom har vi sett att väldigt många har lämnat a-kassan, vilket
              också är mycket oroväckande. I dag är det bara en tredjedel av
              de arbetslösa som omfattas av a-kassan. Många av de andra, av
              dem som inte längre omfattas av a-kassan, hamnar i socialbidrag
              försörjningsstöd, som det också kallas i kommunerna.
            </seg>
          </u>
          <u>
            <seg>
              Det här är ett sätt för regeringen att vältra över kostnader
              från staten till kommunerna, men det blir inte på något vis bättre
              för de arbetslösa. Tvärtom tvingas man sälja allt man har.
            </seg>
          </u>
          <u>
            <seg>
              Det finns mycket forskning som visar att det är svårare att gå
              från socialbidrag till arbete än från a-kassa till arbete, så
              risken finns att man med den förda politiken hamnar ännu djupare
              i långtidsarbetslöshet och fattigdom.
            </seg>
          </u>
          <u>
            <seg>
              Självklart vill vi att människor ska arbeta. Hela samhället bygger
              på det; arbete är grunden för allt. Men då vill jag tala om rätten
              till arbete, rätten till att få hjälp från Arbetsförmedlingen
              och rätten att få utbildning när man är arbetslös. I dag är det
              väldigt många som inget hellre vill än att få ett arbete. De har
              sökt hundratals jobb utan resultat.
            </seg>
          </u>
          <u>
            <seg>
              Därför krävs det en massiv satsning på en aktiv arbetsmarknadspolitik
              och en aktiv utbildningspolitik. Men där skär regeringen ned på
              anslagen, så det går åt fel håll, tycker jag. Att bara sänka ersättningen
              för arbetslösa har jag inte trott skulle leda till fler jobb.
              Det har visat sig att det heller inte gjort det.
            </seg>
          </u>
          <u>
            <seg>
              Det skäl som angavs när a-kassan urholkades och sjukförsäkringen
              förstördes var att det skulle leda till fler jobb. Det skulle
              löna sig att arbeta underförstått att människor inte arbetade
              därför att det inte lönade sig tillräckligt mycket, att människor
              helt enkelt var arbetsskygga.
            </seg>
          </u>
          <u>
            <seg>
              Nu har den här politiken varit i gång rätt många år. Vi har kunnat
              se att konsekvensen är fler arbetslösa, inte färre, och fler långtidsarbetslösa.
              Väldigt många ungdomar står utanför arbetsmarknaden, vilket verkligen
              är en varningssignal. Det är svårt att börja sitt liv i den tuffa
              situationen och att sedan komma tillbaka.
            </seg>
          </u>
          <u>
            <seg>
              Jag tycker att utvecklingen är oroväckande. Jag kan inte förstå
              varför regeringen fortsätter på det här spåret när det misslyckats
              så totalt. Därför vill jag fråga: Vad är det nya som regeringen
              nu tänker göra för att få ned arbetslösheten? Här har man uppenbarligen
              inte lyckats.
            </seg>
          </u>
          <note type="speaker">
            Anf. 13 EVA-LENA JANSSON (S):
          </note>
          <u>
            <seg>
              Herr talman! Jag ställde några frågor till statsrådet men uppfattar
              inte att hon svarat på dem så jag ställer några nya frågor.
            </seg>
          </u>
          <u>
            <seg>
              När statsrådet talar om vad man måste prioritera säger hon att
              vi prioriterar höjd ersättning i a-kassan. Ja, det gör vi, och
              vi har målet att 80 procent ska ha 80 procent. Men det är inte
              det primära, utan det primära målet är full sysselsättning att
              människor ska komma i arbete.
            </seg>
          </u>
          <u>
            <seg>
              Då måste man ha en aktiv arbetsmarknadspolitik och en aktiv utbildningspolitik.
              Det behövs också ett trygghetssystem som fungerar så att människor
              har en inkomstförsäkring som är sådan att man kan gå till nästa
              jobb utan att behöva sälja huset.
            </seg>
          </u>
          <u>
            <seg>
              Statsrådet har sagt att när det gäller valet av vad som måste
              prioriteras för att ha hög sysselsättning har regeringen prioriterat
              sänkt skatt. Min fråga blir därför: Hur blir det fler jobb genom
              att arbetslösa och sjuka blir fattigare?
            </seg>
          </u>
          <u>
            <seg>
              Kan statsrådet förklara det? Det är en ganska enkel fråga.
            </seg>
          </u>
          <note type="speaker">
            Anf. 14 PETER PERSSON (S):
          </note>
          <u>
            <seg>
              Herr talman! Någon är på taket. Jag tror inte att det är Karlsson.
              Han vistas ju i Vasastan. Jag hoppas att det är statsministern
              som vill ta sig ned till denna debatt som han faktiskt framkallat
              genom framträdandet i partiledardebatten och genom att tydligt
              säga det som kanske inte var avsikten: Jo, det är bra att folk
              tecknar egna försäkringar.
            </seg>
          </u>
          <u>
            <seg>
              Talet om den svenska modellen är tal, ty Moderaterna har inte
              förstått vad den svenska modellen handlar om.
            </seg>
          </u>
          <u>
            <seg>
              Den välfärdspolitik som utstakades av Socialdemokraterna handlar
              i grunden om att välfärdspolitik är produktiv och vilar på tre
              byggstenar som hänger ihop: en avancerad arbetsmarknadspolitik,
              en utbildningspolitik och en omställning genom trygga försäkringar
              vid såväl arbetslöshet som sjukdom. Så bildades i vårt land ett
              kontrakt av tillit som konstituerade ett jämlikt tänkande och
              ledde till att den fulla sysselsättningen, tillsammans med stabila
              omställningar, var en garant för att människor inte längre skulle
              ställas på bar backe.
            </seg>
          </u>
          <u>
            <seg>
              Moderaterna talar inte bara i högtidstal utan också i andra sammanhang
              om att de omhuldar denna svenska modell. I praktiken gör man dock
              någonting helt annat. Det som uppmärksammades av interpellanten,
              attackerna mot försäkringssystemen, har tidigare varit attacker
              på utbildningspolitik och mer avancerad arbetsmarknadspolitik.
              Man kan säga att de motorer som skapade den svenska modellen försiktigt
              har stängts av. Bränsletillförseln har reducerats så att motorerna
              snart inte längre fungerar. I stället får de många arbetslösa
              människorna vistas under fattiga villkor.
            </seg>
          </u>
          <u>
            <seg>
              Detta är inte av slumpen givet. Detta är att åstadkomma en annan
              arbetsmarknad i vårt land. En arbetsmarknad med lägre löner och
              lägre trygghet så tror Moderaterna att man når full sysselsättning.
              Vad man har nått är ökade klassklyftor och ökad arbetslöshet.
              Arbetslösheten i vårt land har inte minskat. Den har ökat, samtidigt
              som de arbetslösa får leva under otrygga villkor.
            </seg>
          </u>
          <u>
            <seg>
              Vore det inte bättre, Hillevi Engström, om ni moderater tydliggjorde
              vad som är er politiks inriktning? Det handlar om att växla ned
              lönerna och att människor får ta ett enskilt ansvar. Det gamla
              tänkandet, om ett samhälle som har hållits ihop av tillit och
              jämlikhetsskapande åtgärder, vill ni egentligen inte ha. Ni vill
              dock försiktigtvis inte utmana det.
            </seg>
          </u>
          <u>
            <seg>
              Vore det inte bättre om ni moderater var ärliga? Jag tror att
              den politiska debatten skulle få en bättre sälta.
            </seg>
          </u>
          <note type="speaker">
            Anf. 15 JASENKO OMANOVIC (S):
          </note>
          <u>
            <seg>
              Herr talman! Jag tackar ministern för svaret. Framför allt vill
              jag dock tacka Hillevi Larsson för att hon lyfter fram denna fråga.
              Detta är nämligen en enormt viktig fråga för den svenska modellen,
              herr talman. Detta är grunden till den svenska modellen. Det är
              finansieringen det egentligen handlar om hur man finansierar försäkringen.
            </seg>
          </u>
          <u>
            <seg>
              Den moderatledda regeringen har skickat ett tjugotal propositioner
              till riksdagen. Det har lett till att majoriteten i riksdagen
              har fattat beslut om att försämra möjligheten och skapa ett utrymme
              att ta från socialavgifter och lägga pengarna i skattkistan. Det
              kontrakt Peter Persson tar upp och som fanns från början, där
              löntagare avstår en del av löneutrymmet för att skapa sig trygghet,
              har man gjort anspråk på från Moderaterna. Man har tagit en del
              av det och lagt i skattkistan.
            </seg>
          </u>
          <u>
            <seg>
              Sedan kan vi spekulera. Finansministern var här i talarstolen
              i kammaren nära att säga: Ja, det har vi använt till skattesänkningar.
              Nu vet inte jag om arbetsmarknadsministern kan intyga att man
              har använt dessa tiotals miljarder för skattesänkningar. Jämför
              man 2006 och 2011 handlar det om 80 miljarder och 500 miljoner.
              Har man använt dessa pengar till skattesänkningar i stället för
              det som löntagare på den svenska arbetsmarknaden avstod pengarna
              till, nämligen trygghet?
            </seg>
          </u>
          <u>
            <seg>
              Samtliga fackliga organisationer tycker att a-kassan är dålig.
              Man måste ha bättre a-kassa, påstår i princip alla fackliga organisationer.
              Då säger ministern i sitt svar att det finns medlemserbjudanden.
              Tycker du att det är bra med kompletterande försäkringar? Vi sätter
              sådana villkor politiskt för fackförbunden att de inte har någon
              annan möjlighet. Det är självklart att de vill värna om sina medlemmar
              och erbjuder kompletterande försäkringar. De har inget annat alternativ.
            </seg>
          </u>
          <u>
            <seg>
              De pengar deras medlemmar, löntagarna, avstod har ni moderater
              tagit genom ett tjugotal genomtänkta beslut här i kammaren. Det
              handlar om att skapa utrymme och flytta pengar från arbetslöshetsförsäkringen,
              sjukförsäkringen och arbetsskadeförsäkringen till allmänna löneavgifter
              så att ni kan förfoga över pengarna helt fritt. Det är vad det
              handlar om, arbetsmarknadsministern. Det är vad Hillevi Larsson
              lyfter fram i sin fråga.
            </seg>
          </u>
          <u>
            <seg>
              Det är viktigt att vi får svar på detta. Varför tycker ministern
              att man har rätt att göra anspråk på och avgöra hur man vill använda
              de pengar löntagarna har avsatt för att skapa sig trygghet, i
              stället för att använda dem till det löntagarna själva hade tänkt
              avstå pengarna till sin egen trygghet?
            </seg>
          </u>
          <note type="speaker">
            Anf. 16 MONICA GREEN (S):
          </note>
          <u>
            <seg>
              Herr talman! Tack, Hillevi Larsson, för att du har ställt denna
              fråga! Tack också till arbetsmarknadsministern för att i alla
              fall någon minister vill komma hit och svara på frågor.
            </seg>
          </u>
          <u>
            <seg>
              Jag är konfunderad över att inte socialförsäkringsministern kommer
              hit och svarar på denna fråga. Jag har ställt en liknande fråga
              som vi ska diskutera senare och som just handlar om urholkningen
              av trygghetssystemen och försämringen av socialförsäkringssystemen.
              Varken sjukförsäkringsministern, socialförsäkringsministern eller
              statsministern ville komma hit, men arbetsmarknadsministern kommer
              i alla fall. Det är bra; då har vi någon att debattera med.
            </seg>
          </u>
          <u>
            <seg>
              Jag vill lyfta upp frågan om att arbetslösheten ökar. Långtidsarbetslösheten
              ökar under er tid vid regeringsmakten. Ni brukar ibland påstå
              att det har tillkommit 200 000 nya jobb, men det är en sanning
              med väldig modifikation eftersom det var 2006 som 153 000 nya
              jobb tillkom. Året efter, 2007, tillkom 80 000 nya jobb. Det var
              innan jobbstoppet kom och den internationella lågkonjunkturen
              slog till.
            </seg>
          </u>
          <u>
            <seg>
              Anders Borg brukar hävda att det tog två år innan er politik
              började bita. En del påstår att det fortfarande är sossefiering
              i det här landet och att er politik inte har slagit igenom fullt
              ut. Er politik har alltså inte gett några som helst nya jobb.
              Därmed har er politik inte fungerat. Det har inte funkat att göra
              de arbetslösa fattigare, och det har inte funkat att göra de sjuka
              fattigare.
            </seg>
          </u>
          <u>
            <seg>
              Efter så många år kanske man nu ska fundera på om vi behöver
              byta, eftersom det inte hjälper. Vi har 8 procents arbetslöshet
              massarbetslöshet i det här landet. Vi har ett trygghetssystem
              som faktiskt inte fångar upp alla, och vi har en statsminister
              som börjar plädera för att man ska skaffa sig tilläggsförsäkringar.
              På det sättet byts vår välfärdsmodell ut. Steg för steg gör ni
              ett systemskifte till att ha en grundinkomstprincip i stället
              för att ha det vi tidigare har haft, nämligen en inkomstbortfallsprincip.
              Det är ju fundamenta i den svenska modellen. Jag är förvånad över
              att ni nu har så olika uppfattningar. Socialförsäkringsministern
              har i flera interpellationsdebatter sagt att han står fast vid
              den. Även om det inte gäller i princip påstår han att han står
              fast vid den. Men nu börjar ju statsministern i stället plädera
              för grundtrygghetsmodellen.
            </seg>
          </u>
          <u>
            <seg>
              Vad är det egentligen som gäller? Är det sådana typer av tilläggsförsäkringar
              som fler och fler ska skaffa sig? Eftersom bara 12 procent får
              80 procent av a-kassa vid arbetslöshet och det här sättet att
              styra inte ger några nya jobb borde den borgerliga regeringen
              börja fundera på vad man ska göra i stället. Det undrar jag om
              arbetsmarknadsministern kan beskriva för oss här.
            </seg>
          </u>
          <note type="speaker">
            Anf. 17 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag är väldigt stolt över den svenska modellen,
              och jag tror inte att vare sig Peter Persson eller jag ska göra
              oss till talespersoner för exakt vad som ligger i den. Det finns
              säkert olika delar.
            </seg>
          </u>
          <u>
            <seg>
              Jag är stolt över att det finns en bra trygghet när man blir
              sjuk eller när man blir arbetslös och tycker att vi ska hålla
              fast vid en inkomstbortfallsprincip. Jag ser också fram emot den
              utredning som nu sitter och tittar på hur den ska utformas i framtiden.
            </seg>
          </u>
          <u>
            <seg>
              Väldigt många betydande forskare och utredare har gett besked
              om att vår politik, den förda politiken, har haft effekt och biter.
              Vi har en ökad sysselsättning med drygt 200 000. Det är inte givet
              att det hade varit så efter denna stora kris som ännu inte är
              över. Vi har också ett minskat utanförskap.
            </seg>
          </u>
          <u>
            <seg>
              Jag hoppas också att Socialdemokraterna är nöjda med att sjuktalen
              i Sverige har halverats. Hälften så många människor är sjukskrivna
              och hälften så lång tid. Många människor närmar sig nu arbetsmarknaden.
            </seg>
          </u>
          <u>
            <seg>
              Det går en tydlig skiljelinje i den här kammaren. Det är alldeles
              uppenbart. Socialdemokraterna står för en gammal politik. Många
              av dem som i dag är på Arbetsförmedlingen och som är långtidsarbetslösa
              hade i det tidigare systemet, när Socialdemokraterna satt vid
              makten, varit förtidspensionerade. Så många som 140 personer blev
              förtidspensionerade varje dag, många av arbetsmarknadsskäl. I
              dag närmar sig många personer arbetsmarknaden och många har också
              fått jobb.
            </seg>
          </u>
          <u>
            <seg>
              Det är klart att när jobben strömmar till i en bra näringspolitik
              kommer människor att få arbete. Men jag är bekymrad eftersom många
              i dag inte får chansen att visa vad de går för. Det finns en benägenhet
              att vara lite rädd för långtidsarbetslösa personer, trots att
              både jag och interpellanten säkert vet att många både kan och
              vill bidra.
            </seg>
          </u>
          <u>
            <seg>
              Man skulle kunna tro att Socialdemokraterna skulle höja ersättningarna
              hur mycket som helst. Men det som Socialdemokraterna själva föreslår
              i sin budget är en höjning till 910 kronor för arbetslösa i 100
              dagar. Därefter ska ersättningen ligga på 760 kronor, det vill
              säga 90 kronor mer per dag. Att det skulle vara en så revolutionerande
              skillnad har jag väldigt svårt att tro.
            </seg>
          </u>
          <u>
            <seg>
              Det vill man finansiera genom att höja avgifterna för ungdomar.
              Man riskerar ungdomsjobb för att i stället höja ersättningarna
              till dem som inte arbetar. Man vill höja arbetsgivaravgifterna
              med 1617 miljarder, som minskar ungdomarnas förutsättningar att
              få jobb och att kunna behålla ett jobb, och i stället lägga det
              på ökade ersättningar och transfereringar. Det är en skiljelinje
              som går i den här kammaren.
            </seg>
          </u>
          <u>
            <seg>
              Regeringens politik står för en aktiv arbetsmarknadspolitik där
              man kommer in och får hjälp genom arbetsmarknadsutbildningar,
              praktik och andra kompetenshöjande insatser och inte minst en
              mängd olika anställningsstöd som arbetsgivare kan ta del av om
              de väljer att anställa en person som är långtidsarbetslös.
            </seg>
          </u>
          <u>
            <seg>
              Jag tror att den stora utmaningen nu är att få fler att öppna
              dörren och ta emot människor som har haft det lite tuffare, arbetslösa
              i sysselsättningsfasen som har varit borta från arbetsmarknaden
              i sju åtta år, där vi har en större mängd äldre personer och personer
              med funktionsnedsättningar. Där finns en stor utmaning, och där
              behöver vi göra ännu mer så att också de får plats.
            </seg>
          </u>
          <note type="speaker">
            Anf. 18 HILLEVI LARSSON (S):
          </note>
          <u>
            <seg>
              Herr talman! När det gäller försäkring vid sjukdom tillhör vi
              nu bottenligan i Europa. Sjukförsäkringen har näst intill slagits
              sönder och samman.
            </seg>
          </u>
          <u>
            <seg>
              Detta att det i dag är färre som i dag är inne i sjukförsäkringen
              tycker inte jag är en framgång, utan det är egentligen skamligt
              att man tvingar ut sjuka människor i fattigdom, för det är det
              som har hänt. Vi kan se att många av dem som har blivit utförsäkrade
              från sjukförsäkringen i dag lever i fattigdom och arbetslöshet.
              Det är väldigt få av dem som har fått arbete.
            </seg>
          </u>
          <u>
            <seg>
              Det som verkligen ska till när det gäller sjukförsäkringen, förutom
              en ersättning och en trygghet så att människor kan ägna sig åt
              att bli friska och inte behöva oroa sig för sin försörjning, är
              rehabilitering. Det har man inte satsat på, utan det man har satsat
              på är att sänka ersättningen och att utförsäkra sjuka på löpande
              band.
            </seg>
          </u>
          <u>
            <seg>
              Vi har i dag svårt sjuka människor som inte längre får vara kvar
              i sjukförsäkringen. Vad ska de göra? De försöker så klart få jobb,
              men det är inte många arbetsgivare som vill ha dem. Det är också
              många som har en begränsad arbetsförmåga på grund av sin sjukdom.
            </seg>
          </u>
          <u>
            <seg>
              Jag tycker inte att det är en framgång utan egentligen en skam
              att man behandlar svårt sjuka människor på det här sättet. Och
              vi ska inte glömma att många av dem har betalat under alla år
              som de har arbetat och har avstått lön för att kunna få hjälp
              när de sedan råkar illa ut. Många har betalat i 3040 år. Huvuddelen
              är kvinnor varav väldigt många har slitit och jobbat i offentlig
              sektor med låga löner. Jag tycker att det är skamligt att vi behandlar
              dem så illa.
            </seg>
          </u>
          <u>
            <seg>
              Vi måste också noga skilja på försäkring och bidrag. Det här
              är en försäkring och inget bidrag, trots att statsministern brukar
              kalla den för det.
            </seg>
          </u>
          <note type="speaker">
            Anf. 19 PETER PERSSON (S):
          </note>
          <u>
            <seg>
              Herr talman! Jag tycker att den här debatten ånyo bekräftar så
              många debatter som jag har lyssnat på och deltagit i här i kammaren.
              Som en besvärjelse säger regeringsföreträdare: Vi står bakom den
              svenska modellen. Och Hillevi Engström, arbetsmarknadsministern,
              skriver att hon är stolt över att det finns ett bra skyddsnät
              och att vi har en aktiv arbetsmarknadspolitik. Men det är inte
              i förening med sanningen.
            </seg>
          </u>
          <u>
            <seg>
              Sanningen är att arbetsmarknadspolitiken på ett dramatiskt sätt
              har dragits ned samtidigt som ni kraftigt har sänkt ersättningsnivåer.
              När Hillevi Engström står här och närmast raljant säger att 90
              kronor högre dagersättning till en arbetslös inte skulle betyda
              något visar det på en bristande insikt om människors levnadsförhållanden
              i vårt land 2012.
            </seg>
          </u>
          <u>
            <seg>
              Ni talar om en sak men gör någonting helt annat. Jag tycker att
              det vore klädsamt om ni moderater någon gång kunde säga: Vår avsikt
              med att dra ned på arbetsmarknadspolitik och försämra trygghetssystem
              är att skapa en annan arbetsmarknad i vårt land och att människor
              enskilt ska ta hela ansvaret för sin försörjning. Dit är vi nämligen
              på väg i rask marsch.
            </seg>
          </u>
          <u>
            <seg>
              Vi är åtskilliga, socialdemokrater och andra, som kommer att
              ta full strid mot denna politiska utveckling.
            </seg>
          </u>
          <note type="speaker">
            Anf. 20 JASENKO OMANOVIC (S):
          </note>
          <u>
            <seg>
              Herr talman! Jag vet inte hur jag ska förklara det här för arbetsmarknadsministern.
              Men jag kan berätta att när jag jobbade som arbetsförmedlare träffade
              jag människor som första dagen, deras första stund som arbetslösa,
              kom in på Arbetsförmedlingen. Vi arbetsförmedlare kunde ägna timmar
              om vi ville åt att prata med dem om alla möjligheter som Arbetsförmedlingen
              hade att erbjuda.
            </seg>
          </u>
          <u>
            <seg>
              Herr talman! Om vi inte hade klarat upp ekonomin först, och om
              vi inte först hade klargjort vad som gäller ekonomiskt för en
              person så hade vi satsat några timmar i onödan. Man kan inte,
              man orkar inte och man tar inte till sig all information om man
              inte vet hur det ser ut för en själv ekonomiskt.
            </seg>
          </u>
          <u>
            <seg>
              Det är detta som är viktigt för en arbetslinje. De arbetslösa
              är inte mot arbetslinjen när de kommer in på Arbetsförmedlingen
              bara för att de inte kan lyssna på det utbud som Arbetsförmedlingen
              har. Det är inte detta det handlar om, utan det är deras egen
              överlevnad det handlar om. Därför är det viktigt med en bra arbetslöshetsförsäkring
              där människor kan känna sig trygga. Dessutom har de människor
              som har blivit arbetslösa under den tid de har jobbat betalat
              in sociala avgifter. De har betalat in till sin trygghet, till
              sin framtid och till sin eventuella arbetslöshet. Därför är det
              viktigt att de får en försäkring så att de kan ta sig igenom arbetslösheten
              till nästa jobb.
            </seg>
          </u>
          <note type="speaker">
            Anf. 21 MONICA GREEN (S):
          </note>
          <u>
            <seg>
              Herr talman! Så kom då påståendet om att det har tillkommit 200
              000 nya jobb. Det är inte sant. Det var 2006 som 153 000 nya jobb
              tillkom, men vi kunde inte visa det i statistiken under valrörelsen.
              Ni hävdade att det inte tillkom några jobb. Men det var 2006 och
              2007 som jobben tillkom. Det var alltså vår politik som bet och
              som fortfarande biter.
            </seg>
          </u>
          <u>
            <seg>
              Nu talar Hillevi Engström föraktfullt om 910 kronor om dagen
              de 100 första dagarna. Men det hjälper oerhört mycket. Dessutom
              har vi sagt att vårt mål är att 80 procent av arbetstagarna ska
              ha 80 procent av lönen om de blir arbetslösa. Detta säger vi därför
              att det är viktigt med en inkomstbortfallsprincip. Vi säger det
              också eftersom vi ser att den borgerliga regeringens politik inte
              biter. Vi har en massarbetslöshet. Vi har en arbetslöshet på 8
              procent. Vi har en långtidsarbetslöshet som har ökat, och vi har
              en ungdomsarbetslöshet som inte är av denna värld.
            </seg>
          </u>
          <u>
            <seg>
              Då säger Hillevi Engström: Vi har en så bra politik för det här!
              Vi har valt att sätta jobben först! Men det märks inte. Vi har
              en ungdomsarbetslöshet. Hillevi Engström säger: Vi har en bra
              politik, och den kommer ni att fördärva om ni vinner valet.
            </seg>
          </u>
          <u>
            <seg>
              Denna politik har inte gett ungdomarna några nya jobb. Nu vill
              ni fortsätta att sänka lönerna för ungdomar och att försämra tryggheten
              för ungdomar. Ni vill bara fortsätta nedåt, nedåt och nedåt i
              denna spiral och tro att det ska ge jobb. I själva verket är det
              trygghet som skapar jobb ekonomisk trygghet. Att försätta sjuka
              och arbetslösa i oro och sämre ekonomisk trygghet gör att vi inte
              har någon efterfrågan. Då skapas inga nya jobb. Det är så det
              hänger ihop, Hillevi Engström.
            </seg>
          </u>
          <note type="speaker">
            Anf. 22 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! I förra veckan var jag nere i Luxemburg på ett ministermöte
              och tog del av EU:s utvärderingsinstrument för hur EU:s 27 medlemsstater
              har det när det gäller arbetslöshet och sysselsättning.
            </seg>
          </u>
          <u>
            <seg>
              Sverige ligger bland de allra främsta. Det kan inte tolkas som
              något annat än ett bevis på att vi har klarat finanskrisen betydligt
              bättre än flertalet länder i Europa trots att vi är en liten,
              exportberoende ekonomi. Jag vågar påstå att om vi hade lyssnat
              på Socialdemokraterna skulle vi ha haft ett sämre läge. I själva
              verket har vi haft en ökad sysselsättning, men vi är också många
              fler på arbetsmarknaden. Det är personer som kommer från långa
              sjukskrivningar men som har arbetsförmåga. Det är personer som
              har lämnat skolan. Vi har också haft en stor grupp personer som
              kommer från andra länder utanför Europa. Jag välkomnar detta,
              men de har svårt att komma in på arbetsmarknaden. Vi ligger alltså
              bra till, men jag är inte nöjd.
            </seg>
          </u>
          <u>
            <seg>
              Jag vill vara tydlig och säga att vår politik enligt olika internationella
              och inhemska bedömare har haft effekt. Arbetslösheten hade varit
              betydligt högre utan dessa åtgärder. Vi har haft en ökad sysselsättning
              och ett minskat utanförskap.
            </seg>
          </u>
          <u>
            <seg>
              Det är precis som Peter Persson säger: Vi vill ha en annan arbetsmarknad.
              Det stämmer. Vi vill ha en bättre arbetsmarknad där alla får plats
              och där alla som kan arbeta får möjlighet att göra det. Det är
              inte okej att personer stämplas ut bara för att de har en långvarig
              sjukdomsproblematik eller är arbetslösa.
            </seg>
          </u>
          <u>
            <seg>
              Vi vill ha högre tillväxt, högre löner och fler på arbetsmarknaden
              inte tvärtom. Vi vill ha starka, växande företag. Vi vill framför
              allt att alla barn och ungdomar ska få möta en skola som ser varje
              individ och som ger dem chansen.
            </seg>
          </u>
          <u>
            <seg>
              Det är viktigt med ekonomi och trygghet. Jag håller med Jasenko
              Omanovic om att det är viktigt både för individen och för samhället.
              Det är viktigt för att vi ska ha ett samhälle som vågar satsa
              och som kan satsa på skola och på andra åtgärder så att alla kan
              komma i jobb.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellationerna 2011/12:370, 371 och 415 om tilltron
            till a-kassan
          </note>
          <note type="speaker">
            Anf. 23 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Monica Green har frågat mig vad jag avser att göra
              dels för att öka trovärdigheten i a-kassan, dels för att stärka
              inkomstbortfallsprincipen. Monica Green har dessutom frågat statsministern
              vad han avser att göra för att dels öka trovärdigheten i försäkringssystemen,
              dels stärka den svenska modellen. Den senare interpellationen
              har överlämnats till mig för besvarande. Vidare har Eva-Lena Jansson
              frågat mig om jag avser att vidta några åtgärder för att höja
              taket i arbetslöshetsförsäkringen.
            </seg>
          </u>
          <u>
            <seg>
              Låt mig börja med att säga att regeringen har lagt ned ett omfattande
              arbete på att öka trovärdigheten i arbetslöshetsförsäkringen.
              När regeringen reformerade arbetslöshetsförsäkringen skedde det
              bland annat mot bakgrund av att långtidsarbetslösa tidigare gömdes
              undan i en rundgång mellan ersättningssystem och passiva åtgärder.
              Genom reformerna i försäkringarna från 2007 och framåt har arbetslöshetsförsäkringens
              roll som omställningsförsäkring säkerställts.
            </seg>
          </u>
          <u>
            <seg>
              Ett av regeringens viktigaste mål är full sysselsättning. Alla
              som kan arbeta ska kunna arbeta utifrån sin egen arbetsförmåga.
              Anledningen till det är att arbete är grunden för såväl den enskilde
              individens som samhällets gemensamma välfärd. Därför måste det
              alltid löna sig mer att arbeta än att få bidrag. Det är vad regeringen
              menar med arbetslinjen. Antalet sysselsatta har ökat med över
              200 000 då helåret 2011 jämförs med helåret 2006. Arbetslinjen
              har därmed haft effekt, trots krisåren.
            </seg>
          </u>
          <u>
            <seg>
              Monica Green skriver i interpellationen att den svenska modellen
              bygger på att skattebetalarna får någonting för sina skattepengar.
              Att skattebetalare vill maximera nyttan av sina skattemedel torde
              inte vara något typiskt svenskt fenomen. Normalt definierar åtminstone
              regeringen den svenska modellen som det samarbete mellan arbetsmarknadens
              parter som ofta yttrar sig i kollektivavtalslösningar. Utifrån
              den definitionen tycker jag att den svenska modellen fungerar
              bra. Dessutom har skattebetalarna sedan alliansregeringen tillträdde
              2006 fått avsevärda förbättringar i form av bland annat jobbskatteavdrag.
              Totalt har jobbskatteavdraget inneburit skattelättnader på minst
              1 800 kronor i månaden för en heltidsarbetande.
            </seg>
          </u>
          <u>
            <seg>
              När det gäller ersättningsnivåerna i arbetslöshetsförsäkringen
              är det viktigt att det finns ett skyddsnät vid arbetslöshet, men
              lika viktig är en aktiv arbetsmarknadspolitik för att främja omställning.
              Det handlar dels om att skapa bättre förutsättningar för tillväxt
              och sysselsättning, dels om aktiva insatser för aktivitet och
              omställning. Det ska vara enkelt och billigt att anställa, och
              matchningen ska utvecklas.
            </seg>
          </u>
          <u>
            <seg>
              När det gäller ersättningsnivåerna i sjukförsäkringen vill jag
              påminna om att det är möjligt att uppbära sjukpenning i 2,5 år
              det första året med 80 procent i ersättning och den resterande
              perioden med 75 procent i ersättning. Jag vill också påminna om
              att för personer med allvarlig sjukdom är ersättningen 80 procent,
              och i dessa fall saknas en bortre tidsgräns. Utanförskapet minskar.
              Jag kan konstatera att sjukfrånvaron har minskat och att sjukskrivningsprocessen
              i allt större utsträckning präglas av högre aktivitet, tidigare
              insatser och tydligare spelregler. Detta rimmar väl med regeringens
              grundläggande inriktning om att återupprätta den omställningstanke
              som bör prägla sjukförsäkringen.
            </seg>
          </u>
          <u>
            <seg>
              Jag vill också påminna om den parlamentariska utredningen om
              hållbara försäkringar vid sjukdom och arbetslöshet som tillsattes
              i april 2010. Utredningen har bland annat i uppdrag att se över
              dels samspelet mellan sjuk- och arbetslöshetsförsäkringarna, dels
              samspelet mellan de allmänna, de kollektivavtalade och de privata
              försäkringarna på området. Som utgångspunkt för utredningens arbete
              gäller att sjuk- och arbetslöshetsförsäkringarna ska ge god ekonomisk
              trygghet och utformas så att arbetslinjen understöds. Inom arbetslöshetsförsäkringen
              har utredningen i uppdrag att se över och föreslå förändringar
              i arbetslöshetsförsäkringen så att alla som har förvärvsarbetat
              och uppfyller arbetsvillkoret har rätt till en inkomstrelaterad
              ersättning vid arbetslöshet.
            </seg>
          </u>
          <u>
            <seg>
              Jag kommer inte att föregripa detta arbete utan avvaktar utredningens
              rapport.
            </seg>
          </u>
          <note type="speaker">
            Anf. 24 MONICA GREEN (S):
          </note>
          <u>
            <seg>
              Herr talman! Tack för svaret, Hillevi Engström! Jag säger återigen:
              Det var ju bra att någon ville svara på frågan eftersom statsministern
              inte ville komma hit.
            </seg>
          </u>
          <u>
            <seg>
              Det stämmer att jag har ställt frågorna till statsministern eftersom
              det gäller sjukförsäkringssystemet och a-kassan, det vill säga
              socialförsäkringssystemet i allmänhet. Men jag har också ställt
              frågor till Hillevi Engström.
            </seg>
          </u>
          <u>
            <seg>
              Det finns flera skäl till att jag har ställt de här frågorna
              till statsministern. Han har bland annat skrivit en bok som heter
              Det sovande folket där han beskriver hur människor blir nedsövda
              av trygghetssystemet. Det är det ena han har gjort. Det andra
              är att han i partiledardebatten i tv i början av maj har sagt
              att han tycker att det är en bra utveckling med privata försäkringar.
              Dessutom har han för en större dagstidning beskrivit att man kan
              få stöd och hjälp av sina föräldrar, sin partner eller på annat
              sätt.
            </seg>
          </u>
          <u>
            <seg>
              Det finns exempel på exempel där statsministern nu visar att
              han tycker att vi ska ha det här systemskiftet där vi inte ska
              ha den generella välfärdspolitiken som ska omfatta alla längre.
              Hans uttalanden tyder på att han tycker att vi ska ha grundtrygghetsmodellen
              i stället.
            </seg>
          </u>
          <u>
            <seg>
              Det kommer att slå sönder den svenska modellen. Det kommer att
              göra människor mindre villiga att betala till den generella välfärdsmodellen.
              På sikt kommer det att leda till att det blir fattigmansersättningar
              och inte generella ersättningar eftersom de kommer att ifrågasättas
              mer och mer om man ändå skaffar sig en egen försäkring.
            </seg>
          </u>
          <u>
            <seg>
              Det var sådana saker som jag hade velat prata med statsministern
              om, men Hillevi Engström får jättegärna kommentera detta.
            </seg>
          </u>
          <u>
            <seg>
              I sitt svar nämner Hillevi Engström sjukförsäkringen. Hon säger
              att det är så bra att det har blivit färre som är sjuka nu. Jag
              vill påminna Hillevi Engström om att det var vi socialdemokrater
              som bestämde oss för att i ett första steg halvera detta.
            </seg>
          </u>
          <u>
            <seg>
              Redan 2003 började vi vårt mödosamma arbete med att få tillbaka
              människor i arbete genom rehabiliteringskedjan och så vidare.
              Det gav resultat. Redan 2003 såg vi skiftet. Sedan dess har fler
              och fler kommit tillbaka, och det utan att vi gjorde dem fattigare.
              Det behövdes inte. Det som behövs är att man har pengar bakom
              rehabiliteringskedjan och att människor blir sedda. Det fungerade
              med vår politik. Det hade fortsatt att göra det, men ni slog sönder
              tryggheten för de sjuka.
            </seg>
          </u>
          <u>
            <seg>
              Ni har också slagit sönder tryggheten för de arbetslösa och hävdar
              att det ger fler jobb. I det här svaret säger Hillevi Engström
              att det har gett 200 000 jobb, och det är inte sant. År 2006 tillkom
              det 153 000 nya jobb, och år 2007 tillkom det 80 000 nya jobb.
              Det var så länge som vår modell fortfarande bet. Vi hade trygghet
              för de arbetslösa och åtgärder inom komvux, på Arbetsförmedlingen
              och så vidare.
            </seg>
          </u>
          <u>
            <seg>
              Hillevi Engström påstår att skiljelinjen går mellan aktiva insatser
              och att ha en trygg försäkring. Det är inte sant. Vi satsar på
              aktiva åtgärder från första dagen, utbildning och omställning
              samtidigt som vi kan ge de arbetslösa och sjuka en vettig ersättning.
            </seg>
          </u>
          <note type="speaker">
            Anf. 25 EVA-LENA JANSSON (S):
          </note>
          <u>
            <seg>
              Herr talman! Jag vill börja med att tacka arbetsmarknadsministern
              för svaret. I en rapport till den parlamentariska Socialförsäkringsutredningen
              som presenterades i maj 2012 framgår att den trygghet som socialförsäkringar
              som sjukförsäkringen och arbetslöshetsförsäkringen ska ge har
              urholkats. Sverige hade den näst högsta ersättningsnivån i arbetslöshetsförsäkringen
              i mitten av 2000-talet men har ramlat ned och hamnar nu under
              genomsnittet för OECD-länderna.
            </seg>
          </u>
          <u>
            <seg>
              I en tidigare interpellationsdebatt kunde vi höra hur arbetsmarknadsministern
              pratade om att Sverige är så mycket bättre jämfört med EU. Jag
              tycker att man ska jämföra hur det har varit i Sverige med hur
              det ser ut i dag. Det vore relevant eftersom vi befinner oss i
              Sveriges riksdag.
            </seg>
          </u>
          <u>
            <seg>
              Dessutom kan vi påminna oss om att man i EU har pekat på att
              trygghetssystemen försämras i många länder och att för att ha
              en bra arbetsmarknad och hålla ihop befolkningen är det också
              viktigt att säkerställa att trygghetssystemen och inkomstbortfallsprincipen
              stärks.
            </seg>
          </u>
          <u>
            <seg>
              De fackliga centralorganisationerna LO, TCO och Saco kräver att
              taket i arbetslöshetsförsäkringen höjs. Arbetsmarknadsministern
              har tidigare pekat på att många fackförbund ser till att medlemmarna
              kan teckna olika typer av inkomstförsäkringar utöver den a-kassa
              som finns. Självklart gör de det eftersom regeringen har försämrat
              a-kassan så mycket, men de tycker inte att det är en bra princip
              att man ska ha dubbla försäkringar. Jag vet inte om arbetsmarknadsministern
              tycker att det är en bra princip att man ska ha dubbla försäkringar.
              Hon kanske kan utveckla det.
            </seg>
          </u>
          <u>
            <seg>
              Min fråga var: Avser arbetsmarknadsministern att vidta några
              åtgärder för att höja taket i arbetslöshetsförsäkringen? Svaret
              är nej. Hon är nöjd med dagens nivå. Det hänger ganska starkt
              ihop med regeringens politik. Egentligen handlar det inte om att
              stärka människor som är arbetslösa, utan det handlar bara om att
              öka arbetskraftsutbudet.
            </seg>
          </u>
          <u>
            <seg>
              I svaret från arbetsmarknadsministern står det: Antalet sysselsatta
              har ökat med över 200 000 då helåret 2011 jämförs med helåret
              2006. År 2006 hade vi en socialdemokratisk regering under nio
              månader. Det är viktigt att peka på att andelen sysselsatta måste
              hänga ihop med hur många det finns på arbetsmarknaden. Det är
              därför arbetsmarknadsministern hela tiden använder antalet sysselsatta
              i stället för procent av hur många som fanns på arbetsmarknaden.
              Om man bara tittar på antalet kan man visa att det har ökat, men
              hur många är de i procent av dem som finns? Då blir siffrorna
              inte riktigt lika bra.
            </seg>
          </u>
          <u>
            <seg>
              Herr talman! Ministern skriver i sitt svar: Låt mig börja med
              att säga att regeringen har lagt ned ett omfattande arbete på
              att öka trovärdigheten i arbetslöshetsförsäkringen. Då blir min
              fråga: Hur då? På vilket sätt har man ökat trovärdigheten i arbetslöshetsförsäkringen
              när människa efter människa tecknar en privat försäkring, en extra
              tilläggsförsäkring, och när vi ser att väldigt få som är arbetslösa
              i dag har a-kassa?
            </seg>
          </u>
          <u>
            <seg>
              Statsministern sade vid ett tillfälle: Man får stöd och hjälp
              av sina föräldrar, sin partner eller på annat sätt. Han pratade
              då om anledningen till att personer i dag inte kunde få ut något
              från sjukförsäkringen eller a-kassan.
            </seg>
          </u>
          <u>
            <seg>
              Sist och slutligen finns det andra trygghetssystem som fångar
              upp människor. Då blir min fråga till Hillevi Engström: Är det
              bra att arbetslösa får socialbidrag i stället för a-kassa?
            </seg>
          </u>
          <note type="speaker">
            Anf. 26 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Att befolkningen i ett land ökar betyder inte per
              automatik att sysselsättningen ökar. Vi har också en ökad sysselsättningsgrad
              inom många grupper.
            </seg>
          </u>
          <u>
            <seg>
              Eva-Lena Jansson hänvisar till den här rapporten till Socialförsäkringsutredningen.
              Sverige hade tidigare den näst högsta ersättningen inom OECD.
              Nu ligger Sverige ungefär på genomsnittet för OECD-länderna när
              det gäller arbetslöshetsförsäkringen. Jag menar att det är mycket
              bättre att ligga i topp när vi talar om sysselsättning och låg
              arbetslöshet. Där ligger Sverige bland de allra bästa i hela EU.
              Min fråga är: Varför tycker Socialdemokraterna att det är bättre
              att ligga i topp när det gäller de högsta bidrags- och ersättningsnivåerna?
              Regeringen prioriterar full sysselsättning i stället för att toppa
              ligan över mest ersättningar och högst bidrag till dem som inte
              arbetar.
            </seg>
          </u>
          <note type="speaker">
            Anf. 27 MONICA GREEN (S):
          </note>
          <u>
            <seg>
              Herr talman! Hillevi Engström gör det väldigt enkelt för sig
              när hon står här och säger att det finns ett samband mellan att
              man har sänkt ersättningarna och att det har blivit fler jobb.
              Hon ställer de två sakerna mot varandra, men det är inte sant.
              Vi har massarbetslöshet; vi har 8 procents arbetslöshet. Långtidsarbetslösheten
              har ökat, och ungdomsarbetslösheten har ökat. Ni har inte sett
              till att människor har kommit i arbete!
            </seg>
          </u>
          <u>
            <seg>
              Hillevi Engström säger att vi har en större befolkning nu. Ja,
              men om en lärare får fler elever i klassen kan inte läraren säga:
              Jag lär bara en elev mer än förra året, för jag tycker att det
              är bra om en elev lär sig mer. Om man har fått ett större antal
              elever måste man ju lära alla eleverna! Man kan inte säga: Befolkningen
              har ökat, och därför gör det här ingenting.
            </seg>
          </u>
          <u>
            <seg>
              Det hänger inte ihop att ställa de här två sakerna mot varandra
              och säga att vi inte ska ligga i topp med ersättningsnivåerna
              för då kanske det inte blir fler jobb.
            </seg>
          </u>
          <u>
            <seg>
              Vi lyckades halvera arbetslösheten när vi satte upp det målet.
              Då hånade Moderaterna oss här i kammaren. Vi gjorde det utan att
              för den skull urholka ersättningarna. Det går om man fokuserar
              på att människor ska komma i arbete, göra omställningsutbildningar
              och att satsa på utbildning, validering och aktiva åtgärder. Man
              behöver inte samtidigt försämra människors ekonomiska trygghet
              och tro att det blir fler jobb bara för det. Det finns inget sådant
              samband.
            </seg>
          </u>
          <u>
            <seg>
              När så många har lämnat a-kassan över 400 000 har gjort det är
              det många som står utan skyddsnät och som blir hänvisade till
              socialbidrag. Då ökar i sin tur socialbidragen i kommunerna, vilket
              gör att kommunerna inte vågar satsa på att anställa fler, och
              det leder till att de som jobbar inom kommunerna får det stressigare
              och kvaliteten blir sämre. Allt det hänger ihop. Bra ekonomisk
              trygghet vid sjukdom och arbetslöshet skapar både efterfrågan
              och ger fler jobb, därför att trygga människor vågar.
            </seg>
          </u>
          <note type="speaker">
            Anf. 28 EVA-LENA JANSSON (S):
          </note>
          <u>
            <seg>
              Herr talman! Det är lite talande att man när man ställer frågor
              i den här kammaren inte får svar på frågorna utan får frågor tillbaka.
            </seg>
          </u>
          <u>
            <seg>
              Jag håller med Monica Green om att vi socialdemokrater tror att
              det faktiskt går att förena höga ersättningsnivåer med en god
              arbetsmarknadspolitik och en låg arbetslöshet, och det är synd
              att inte arbetsmarknadsministern har samma tro på människor som
              vi.
            </seg>
          </u>
          <u>
            <seg>
              Jag ställde en fråga utifrån att statsrådet har skrivit i sitt
              svar: Låt mig börja med att säga att regeringen har lagt ned ett
              omfattande arbete på att öka trovärdigheten i arbetslöshetsförsäkringen.
              Hur då? Hur har man ökat trovärdigheten när allt färre kan ta
              del av arbetslöshetsförsäkringen, när allt färre får ut ersättningar
              på 80 procents nivå och när de tre fackliga centralorganisationerna
              kräver att taket i arbetslöshetsförsäkringen ska höjas?
            </seg>
          </u>
          <u>
            <seg>
              Vad är det som statsrådet har gjort? Och varför är det bättre
              att arbetslösa går på socialbidrag? Vad är poängen med det? Kan
              statsrådet utveckla svaren på de frågorna i stället för att bara
              ställa frågor till mig? Interpellationsinstrumentet handlar naturligtvis
              om att vi ska kunna granska regeringens politik, och då är det
              bra om statsrådet kan utveckla svaret som hon har gett till mig.
            </seg>
          </u>
          <u>
            <seg>
              Jag tycker att det är viktigt att peka på vikten av att andelen
              sysselsatta ökar, men framför allt ska den öka i samma takt som
              andelen personer som står till arbetsmarknadens förfogande. De
              ska framför allt inte gömmas undan i fas 3 som regeringen har
              valt att göra. Över 30 000 befinner sig i dag i fas 3. 65 000
              är utförsäkrade från sjukförsäkringen.
            </seg>
          </u>
          <u>
            <seg>
              Statsministern har sagt att man ska få stöd och hjälp av sina
              föräldrar, sin partner eller på annat sätt. Sist och slutligen
              finns det andra trygghetssystem som fångar upp människor. Det
              är bra att statsministern pratar om trygghetssystem när han i
              andra avseenden pratar om bidragspolitik.
            </seg>
          </u>
          <u>
            <seg>
              Om man tror på den svenska modellen och om man tror på bra arbetsmarknadspolitik
              tror man också på att försäkringar bygger på inkomstbortfallsprincipen.
              Det är det jag pekar på i min interpellation, herr talman. Statsrådet
              vill inte riktigt prata om inkomstbortfallsprincipen, och jag
              skulle gärna vilja veta varför hon undviker den frågan. Varför
              är det inte viktigt att någon som tjänar till exempel 23 000 kronor
              får 80 procent i a-kassa vid arbetslöshet? Kan statsrådet svara
              på den frågan?
            </seg>
          </u>
          <note type="speaker">
            Anf. 29 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Tack till interpellanterna! Vi har en ganska bekymmersam
              situation i Sverige där vi måste göra viktiga prioriteringar och
              också hushålla med samhällets gemensamma resurser. Regeringen
              har en tydlig linje, det vill säga människor ska komma i arbete.
              Jag vill inte att arbetslösa ska ha 50 procent, 70 procent eller
              80 procent i ersättning, utan jag vill att arbetslösa ska komma
              i jobb och få 100 procent av en inkomst som de kan leva på. Därför
              är det glädjande att sysselsättningen har ökat och utanförskapet
              har minskat.
            </seg>
          </u>
          <u>
            <seg>
              Politiker måste alltid prioritera. Vad ska vi lägga våra gemensamma
              resurser på? Ska vi lägga dem på att höja ersättningsnivåerna
              som Socialdemokraterna föreslår så att de ligger i topp inom OECD
              eller EU, eller ska vi satsa våra gemensamma resurser på att det
              ska löna sig bättre att arbeta, att vi alltså ska ha en aktiv
              arbetsmarknadspolitik? Det tycker jag är en viktig fråga att fundera
              över.
            </seg>
          </u>
          <u>
            <seg>
              Det är otvetydigt så att det finns ett samband mellan höga ersättningsnivåer
              och arbetslöshet. Det menar alla forskare, såväl svenska som utländska
              det finns säkert undantag i och för sig från OECD och IFAU och
              exempelvis professor Calmfors. Det kan man inte heller bortse
              från. Jag tycker att det är viktigt när man prioriterar att också
              ta ställning till om vi ska höja kostnaderna för att anställa
              ungdomar, som Socialdemokraterna föreslår, med 1617 miljarder
              kronor varje år för att i stället för att lägga de pengarna på
              ungdomsjobb lägga dem på att öka ersättningarna i a-kassa och
              sjukförsäkring. En höjning av a-kassan skapar inga fler jobb i
              det här läget. Det skulle i stället kosta miljarder, och det skulle
              leda till en ökad arbetslöshet. Det är inte regeringens arbetslinje.
              Det är inte det som vi tror leder till att alla som kan arbeta
              ska få chansen att göra det.
            </seg>
          </u>
          <note type="speaker">
            Anf. 30 MONICA GREEN (S):
          </note>
          <u>
            <seg>
              Herr talman! Hillevi Engström tror uppenbarligen att regeringen
              har en bra ungdomspolitik, men det har den inte. Vi har en skyhög
              ungdomsarbetslöshet. De åtgärder som regeringen har satt in har
              inte hjälpt. Då kanske man måste fundera på vad man ska göra i
              stället. Om politiken inte fungerar, om den faktiskt inte biter
              och det inte blir några fler jobb till ungdomar är det väldigt
              dyrt att slänga ut 17 miljarder på det. Då är det väldigt dyra
              åtgärder.
            </seg>
          </u>
          <u>
            <seg>
              Vi måste fundera på vad vi ska satsa på, säger Hillevi Engström,
              men i själva verket är det faktiskt så att ni väljer grundtrygghetsmodellen
              i stället. Det är det ni indirekt säger. Reinfeldt har sagt det
              vid ett flertal tillfällen. Han har skrivit boken Det sovande
              folket , han har sagt att man får försörja sig på annat sätt genom
              föräldrar, släktingar och så vidare om man blir arbetslös, och
              han har också sagt att det är bra med tilläggsförsäkringar. Med
              andra ord går vi ifrån den svenska välfärdsmodellen med trygghet
              vid sjukdom och arbetslöshet trots att det uppenbarligen inte
              ger några jobb.
            </seg>
          </u>
          <u>
            <seg>
              De jobb som har tillkommit i Sverige tillkom 2006 och 2007. Då
              tillkom det nya jobb i Sverige. Sedan dess har det inte tillkommit
              jobb. Det kan hända att det har med den internationella lågkonjunkturen
              att göra, men det har definitivt inte tillkommit några nya jobb
              bara för att ni har sänkt ersättningarna och piskat de sjuka och
              arbetslösa.
            </seg>
          </u>
          <note type="speaker">
            Anf. 31 EVA-LENA JANSSON (S):
          </note>
          <u>
            <seg>
              Herr talman! Att Hillevi Engström inte vill lyssna på socialdemokrater
              kan ha med vår politiska uppfattning att göra. Däremot tycker
              jag att det är tråkigt när arbetsmarknadsministern väljer att
              inte lyssna på de tre fackliga centralorganisationerna, som företräder
              närmare 4 miljoner löntagare i Sverige. Det vore intressant om
              arbetsmarknadsministern kunde lyssna på dem.
            </seg>
          </u>
          <u>
            <seg>
              Det man nu gör är att man genomför det systemskifte som vi varnade
              för 2006. Jag rekommenderar både statsrådet och andra att läsa
              det senaste numret av Fokus där Isobel Hadley-Kamptz skriver om
              det tysta systemskifte som just nu pågår.
            </seg>
          </u>
          <u>
            <seg>
              Det man nu gör är att man urholkar socialförsäkringarna både
              uppifrån och nedifrån. Dels kommer människor inte in i försäkringen,
              dels kastas de ut ovanifrån. En del får inte ersättning över huvud
              taget.
            </seg>
          </u>
          <u>
            <seg>
              Då får vi påminna oss om vad statsministern sade: Sist och slutligen
              finns det andra trygghetssystem som fångar upp människor om man
              inte kan få stöd av sina föräldrar, sin partner eller någon annan.
            </seg>
          </u>
          <u>
            <seg>
              Det är dit vi är på väg. Jag kan inte förstå hur vi kan ha en
              arbetsmarknadsminister som är nöjd med den utvecklingen, att kommunerna
              nu ska välja att överföra alltmer pengar till socialbidrag i stället
              för att säkerställa att vi har en bra skola och äldreomsorg. Vi
              har fått en överföring från en arbetsmarknadspolitik på statlig
              nivå till att kommunerna får ta ansvar för allt. Då är det väldigt
              lätt att åka ut i Europa och säga titta, vi har inte så hög arbetslöshet
              som ni har, i stället för att se sitt eget misslyckande.
            </seg>
          </u>
          <u>
            <seg>
              Herr talman! Jag är ganska deprimerad över den här politiken,
              men vi får väl ta nya tag i höst.
            </seg>
          </u>
          <note type="speaker">
            Anf. 32 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag får hoppas att Eva-Lena Jansson inte blir för
              deprimerad.
            </seg>
          </u>
          <u>
            <seg>
              Jag kan i stället säga, som jag har upprepat flera gånger, att
              sysselsättningen i Sverige har ökat. Det som Socialdemokraterna
              föreslår kommer att minska sysselsättningen, med stor sannolikhet,
              om man gör det dubbelt så dyrt att anställa våra ungdomar.
            </seg>
          </u>
          <u>
            <seg>
              Om man fördubblar momsen inom hela restaurangsektorn, där vi
              vet att många unga och utrikes födda arbetar, om man försämrar
              ROT- och RUT-avdragen, som har gjort att det tillkommit många
              tjänstejobb, kommer det att leda till lägre sysselsättning. Är
              det detta som Socialdemokraterna vill, och i stället höja ersättningarna
              till dem som hamnar utanför?
            </seg>
          </u>
          <u>
            <seg>
              Det är inte heller så att vi inte lyssnar på arbetsmarknadens
              parter. Såväl jag själv som finansministern för en regelbunden
              dialog med alla arbetsmarknadens parter och diskuterar dessa viktiga
              frågor, det vill säga: Hur kan vi varaktigt öka sysselsättningen
              och minska jämviktsarbetslösheten? Det är den övergripande frågan,
              och det är det som politiken syftar till.
            </seg>
          </u>
          <u>
            <seg>
              Det som Socialdemokraterna föreslår är tvärtom kontraproduktivt.
              I politik måste man göra val. Man måste välja mellan det som leder
              till jobb och fler i sysselsättning och det som leder till ökad
              arbetslöshet. Det finns ett otvetydigt samband mellan ersättningsnivåernas
              storlek och graden av arbetslöshet i ett samhälle. Därom är forskningen
              enig.
            </seg>
          </u>
          <u>
            <seg>
              Jag vill önska er en god sommar.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:384 om fas 3 i jobb- och
            utvecklingsgarantin
          </note>
          <note type="speaker">
            Anf. 33 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Hillevi Larsson har frågat mig om jag avser att
              vidta några åtgärder för att tillmötesgå riksdagens beslut när
              det gäller anvisningar till fas 3 i jobb- och utvecklingsgarantin.
            </seg>
          </u>
          <u>
            <seg>
              Intentionerna med denna sysselsättningsfas är att personer som
              varit arbetslösa under lång tid ska få möjlighet att bygga upp
              nya referenser, nätverk och en arbetsgemenskap hos en anordnare.
              De huvudsakliga anordnarna av platser i sysselsättningsfasen är
              kommuner och allmännyttiga organisationer. Insatsen handlar om
              en meningsfull sysselsättning som är utformad efter individens
              behov, samtidigt som jobbsökandet fortsätter.
            </seg>
          </u>
          <u>
            <seg>
              Det är Arbetsförmedlingens uppgift och skyldighet både att vidta
              nödvändiga kvalitetskontroller innan en deltagare placeras hos
              en anordnare och att följa upp de anordnare som tar emot deltagare.
              Arbetsförmedlingen har under 2011 granskat samtliga anordnare
              av sysselsättningsplatser i fas 3. Granskningen visar att Arbetsförmedlingen
              i ca 600 fall har antingen avbrutit samarbetet eller krävt korrigeringar
              av anordnaren. Jag uppfattar att Arbetsförmedlingen arbetar aktivt
              med att kontrollera anordnare för att nå en hög kvalitet i sysselsättningsfasen.
            </seg>
          </u>
          <u>
            <seg>
              I skrivelse 2011/12:75 redogör regeringen för flera av de åtgärder
              som regeringen har vidtagit när det gäller fas 3. Åtgärderna syftar
              till att förstärka sysselsättningsfasen så att den ska fungera
              enligt intentionerna. Vi har bland annat infört en möjlighet att
              delta i arbetsmarknadsutbildning även i sysselsättningsfasen,
              vi har förstärkt det särskilda anställningsstödet och vi har inte
              minst i en följd av år ökat Arbetsförmedlingens förvaltningsanslag
              bland annat för att öka handläggartätheten. Sammantaget syftar
              reformerna till att öka kvaliteten i sysselsättningsfasen. Regeringen
              menar därför att riksdagens beslut har tillgodosetts.
            </seg>
          </u>
          <note type="speaker">
            Anf. 34 HILLEVI LARSSON (S):
          </note>
          <u>
            <seg>
              Herr talman! För ett år sedan fattade riksdagen beslutet att
              det inte skulle ske några nya anvisningar till fas 3. Riksdagen
              uttryckte också sitt missnöje med regeringens bristande insatser
              för de långtidsarbetslösa. Detta hänger ihop, för det är någonting
              som kommer i fråga för långtidsarbetslösa.
            </seg>
          </u>
          <u>
            <seg>
              Nu står vi här ett år senare och kan konstatera att regeringen
              inte har följt riksdagens beslut.
            </seg>
          </u>
          <u>
            <seg>
              Det sker hela tiden nya anvisningar till fas 3. För ett år sedan
              var det 26 000 arbetslösa som var placerade i fas 3, och i maj
              månad i år var det 31 000. Det är alltså flera tusen fler än för
              ett år sedan. Det var exakt det riksdagens beslut handlade om:
              inga nya anvisningar till fas 3.
            </seg>
          </u>
          <u>
            <seg>
              Det som gör det ännu värre är att det nu kommer nya rapporter
              om att det är många som har placerats i fas 3 som inte har fått
              någon sysselsättningsplats. En av fem i fas 3 har ingenstans att
              ta vägen. Det visar hur totalt misslyckad den så kallade reformen
              fas 3 är och att regeringen inte har gjort någonting för att tillmötesgå
              riksdagens beslut. Vi kan också se att de långtidsarbetslösa är
              många och har kommit ännu längre från arbetsmarknaden, inte minst
              de som är placerade i fas 3 och inte ens har en sysselsättningsplats
              att gå till.
            </seg>
          </u>
          <u>
            <seg>
              Detta gör att man undrar: Ska riksdagen än en gång behöva fatta
              ett beslut för att regeringen ska verkställa det gamla beslutet?
              Eller vad är det egentligen som krävs?
            </seg>
          </u>
          <u>
            <seg>
              När Ulf Kristersson, som har ansvar för sjukförsäkringen, vägrade
              verkställa riksdagens beslut hotades han med misstroendevotum,
              och då äntligen verkställdes beslutet. Frågan är: Krävs det något
              sådant i detta fall också, eller när ska riksdagens beslut egentligen
              verkställas?
            </seg>
          </u>
          <u>
            <seg>
              Det är tragiskt för alla som redan befinner sig i fas 3, men
              ännu värre är det med alla nya som nu kommer till, i strid med
              riksdagens beslut.
            </seg>
          </u>
          <u>
            <seg>
              Jag skulle vilja likna fas 3 vid rent slavarbete. De som är placerade
              i fas 3 har nämligen ingen riktig lön, utan de får motsvarande
              65 procent av sin tidigare a-kassenivå eller socialbidrag som
              ersättning. Det är en form av slavarbete eller gratisarbete, vad
              man nu vill kalla det. De omfattas inte av kollektivavtal och
              inte av några försäkringar. Det har också varit problem både med
              placeringar där fas 3:are har fått göra totalt meningslösa arbetsuppgifter
              och med placeringar där fas 3:are har gjort reguljära arbetsuppgifter.
            </seg>
          </u>
          <u>
            <seg>
              Ingenting av detta var syftet med det eller så som reglementet
              för det hela ser ut. Det ska inte ersätta riktiga jobb, och det
              ska inte vara totalt meningslösa uppgifter. Det leder verkligen
              inte till jobb, och det gör att det ännu mer liknar slavarbete.
            </seg>
          </u>
          <u>
            <seg>
              Jag är rädd för att det vi har sett bara är toppen av ett isberg,
              då man inte har kunnat kontrollera allting.
            </seg>
          </u>
          <u>
            <seg>
              Det som är drivkraften för många arbetsgivare i detta är att
              de får 5 000 kronor per månad för varje person i fas 3. Vi har
              företag som kan leva på den ersättningen. De har en mängd fas
              3:are placerade och får ersättningen medan dessa människor tvingas
              leva på existensminimum.
            </seg>
          </u>
          <u>
            <seg>
              Detta gör det extra angeläget. Det har inte bara visat sig att
              det inte leder till jobb och till att människor går vidare i utbildning.
              Det är slavarbete, och framför allt har inte regeringen verkställt
              riksdagens beslut.
            </seg>
          </u>
          <note type="speaker">
            Anf. 35 EVA-LENA JANSSON (S):
          </note>
          <u>
            <seg>
              Herr talman! För någon månad sedan var jag på besök på en fas
              3-arbetsplats. Jag tror att det är ungefär tolv personer som deltar
              i en verksamhet. De är naturvärdar i Örebro. De upplever att det
              de gör är ganska trivsamt och att de har fått ett sammanhang.
              Det de däremot inte upplever är att de har en rimlig ersättning
              för vad de gör.
            </seg>
          </u>
          <u>
            <seg>
              Under den socialdemokratiska regeringen fram till 2006 med stöd
              av Miljöpartiet och Vänsterpartiet hade vi en arbetsmarknadspolitisk
              åtgärd som hette plusjobb. Där fick ganska många arbetslösa möjlighet
              att få en meningsfull sysselsättning. De fick känna sig behövda,
              utveckla kompetens och komma närmare arbetsmarknaden. Men de fick
              också en rimlig ersättning, nämligen kollektivavtalsenlig lön.
            </seg>
          </u>
          <u>
            <seg>
              Jag vill därför fråga: När tänker arbetsmarknadsministern ompröva
              fas 3 och den återvändsgränd som hon har infört? När tänker arbetsmarknadsministern
              göra någonting åt detta? Är regeringen nöjd med att fas 3 numera
              omfattar mer än 30 000 personer och beräknas vara en av Sveriges
              största arbetsgivare?
            </seg>
          </u>
          <note type="speaker">
            Anf. 36 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag tar frågan om arbetslöshet på väldigt stort
              allvar och inte minst omsorgen om personer som är långtidsarbetslösa.
              De har varit hos Arbetsförmedlingen under flera års tid. De har
              fått hjälp, stöd, praktik och kanske en arbetsmarknadsutbildning.
              Men de har ändå inte lyckats få ett arbete med eller utan anställningsstöd,
              trots att det finns mängder av anställningsstöd.
            </seg>
          </u>
          <u>
            <seg>
              Man kan ställa sig frågan: Vad är det bästa för dessa personer?
              Det är så klart att de får ett arbete. Men jag tror att det näst
              bästa är att de närmar sig arbetsmarknaden och kommer till en
              arbetsplats hos en seriös företagare. Det kan vara en ideell organisation,
              en fotbollsklubb, Stadsmissionen och kommunen. De får en gemenskap
              och en meningsfull tillvaro. De får arbetskamrater och får känna
              att tillvaron ändå har mening. De får också träna sig i att komma
              vidare och få ett arbete samtidigt som de söker arbete.
            </seg>
          </u>
          <u>
            <seg>
              Det är oerhört väsentligt. Jag får till och med brev, och även
              här i kammaren har man ställt frågan, om att människor kan vara
              oroliga när de ska byta anordnare eftersom de har trivts så pass
              bra. De flesta trivs också väldigt bra hos sin anordnare. De flesta
              är seriösa företag och organisationer som vill människor väl.
              Jag har varit väldigt noga och tydlig mot Arbetsförmedlingen.
              I det fall en anordnare inte sköter sig ska man kräva åtgärder,
              eller så ska samarbetet avslutas.
            </seg>
          </u>
          <u>
            <seg>
              När jag tittar på utskottets ståndpunkter i AU11 skriver utskottet
              att det finns anordnare som inte erbjuder någon meningsfull sysselsättning.
              Där har jag varit tydlig. Det ska vara meningsfullt. Men det är
              också en hårfin gräns mellan vad som är meningsfullt och vad som
              tenderar att vara ett arbete. Dessa personer ska inte ersätta
              ordinarie arbetskraft. Det är viktigt att Arbetsförmedlingen kontrollerar
              innan men också att deltagaren själv slår larm om det är så att
              man känner att det är som om man vore anställd.
            </seg>
          </u>
          <u>
            <seg>
              Utskottets majoritet skriver vidare om reguljära arbetsuppgifter.
              De skriver också att det saknas handlingsplaner. Vi har sett till
              att det ska finnas handlingsplaner även för denna grupp arbetslösa
              personer. Utskottet har varit kritiskt mot för lite kontroll av
              seriositet och kvalitet. Precis det som utskottet skriver i betänkande
              2010/11:AU11 har regeringen åtgärdat.
            </seg>
          </u>
          <u>
            <seg>
              Vi har också förstärkt det särskilda anställningsstödet. Det
              innebär att dessa personer kan få en väldigt hög kompensation
              om de kan få ett arbete med ett särskilt handledarstöd. Men utmaningen
              är, och där är jag tydlig, att fler arbetsgivare måste vara villiga
              att anställa.
            </seg>
          </u>
          <u>
            <seg>
              Det skulle vara förfärligt att lämna personer i sticket och säga:
              Det är bättre att du är hemma och är passiv. I själva verket är
              det många som tycker att det är en meningsfull sysselsättning.
              Det är också fler i dag än tidigare som säger att det ökar deras
              jobbchanser. Det är viktigt att människor får befinna sig i en
              arbetsgemenskap hos en sjyst och seriös anordnare. De får även
              i större utsträckning än tidigare chansen att själva påverka var
              de vill vara någonstans. Det tror jag också har betydelse.
            </seg>
          </u>
          <u>
            <seg>
              Jag vänder mig å det starkaste mot Hillevi Larssons uttryck om
              slavarbete. I det fall Hillevi Larsson får något som helst intryck
              av slavarbete uppmanar jag Hillevi Larsson att direkt kontakta
              polisen, och gärna via larmnumret, och Arbetsförmedlingen. Något
              sådant ska vi inte ha på den svenska arbetsmarknaden. Det är väldigt
              starka ord att säga att en arbetsmarknadsåtgärd är liktydig med
              slavarbete. Det hoppas jag att Hillevi Larsson slår larm om så
              fort hon får vetskap om det ifall det stämmer.
            </seg>
          </u>
          <note type="speaker">
            Anf. 37 HILLEVI LARSSON (S):
          </note>
          <u>
            <seg>
              Herr talman! Det är alltid en definitionsfråga: Vad är gratisarbete,
              och vad är slavarbete? Det är människor som mot sin vilja tvingas
              arbeta till så låg ersättning och dessutom upplever att de blir
              utnyttjade av arbetsgivaren. Den enda anledningen till att de
              är där är att arbetsgivaren får 5 000 kronor i månaden medan de
              själva får leva på 65 procent av sin tidigare a-kassenivå eller
              socialbidrag. Det är en väldigt låg ersättningsnivå att leva på.
            </seg>
          </u>
          <u>
            <seg>
              Dessa människor jobbar hårt. De jobbar heltid liksom alla andra.
              Men de andra har riktiga löner och kollektivavtal, vilket fas
              3:arna inte har. Det är många som själva upplever att det de har
              är ett slavarbete. Men de har inget alternativ, eftersom de då
              förlorar den lilla ersättning som de ändå har tack vare detta.
            </seg>
          </u>
          <u>
            <seg>
              Jag vill ta dessa människor på allvar som själva känner sig som
              gratisarbetare eller slavarbetare. Precis som Eva-Lena Jansson
              säger är det inte alla arbetsuppgifter som upplevs som meningslösa.
              Det finns de som har reguljära arbetsuppgifter som känns meningsfulla
              men som ersätter riktiga jobb. Det är självklart inte rätt att
              man ska jobba med så dålig ersättning och ersätta riktiga jobb.
              Men sedan finns det också de som upplever det som meningslösa
              jobb. Det har förekommit fusk med detta där det bara handlat om
              att få ersättningen.
            </seg>
          </u>
          <u>
            <seg>
              Jag vill även komma in på möjligheten att gå vidare till utbildning
              och jobb. Någonting som många fas 3:are upplevt är att de blir
              totalt övergivna när de är i fas 3. Arbetsförmedlingen hör inte
              längre av sig. Det finns ingen hjälp att få, eftersom de anses
              som avprickade och inne i systemet. Men de kan ju inte nöja sig
              med en fas 3-placering med en så dålig ersättning.
            </seg>
          </u>
          <u>
            <seg>
              Det är riktiga anställningar, riktiga jobb med riktiga löner
              med kollektivavtal, som är målet. Det har varit ett problem att
              människor inte har haft möjlighet att söka jobb på dagarna i och
              med att de jobbar heltid i fas 3. När ska de få möjlighet att
              söka jobb på dagarna?
            </seg>
          </u>
          <u>
            <seg>
              Efter kritik har regeringen tillåtit kortare utbildningssatsningar.
              Det är ofta utbildning som arbetslösa behöver för att komma i
              fråga för jobb. Men det är bara några enstaka procent av dem som
              är placerade i fas 3 som har omfattats av utbildningssatsningarna.
              Det har inte heller lett till några jobb. Resultaten uteblir ju.
            </seg>
          </u>
          <u>
            <seg>
              Jag vill upprepa min fråga: När ska regeringen följa riksdagens
              beslut? Man kan inte säga att detta har varit en framgång när
              man ser att det är så få som går vidare till riktiga jobb. Man
              ser nu att en av fem som är placerad i fas 3 inte ens har en sysselsättningsplats
              att gå till. De är totalt passiva. Jag väntar fortfarande på regeringens
              svar.
            </seg>
          </u>
          <u>
            <seg>
              Detta är ett led i en större politik som handlar om låglönesatsningar
              i stället för att vässa kompetensen.
            </seg>
          </u>
          <u>
            <seg>
              Om Sverige ska överleva i den internationella konkurrensen är
              det inte låglönesatsningar vi ska ägna oss åt. Vi kommer ändå
              att bli utkonkurrerade. Det kommer ändå att finnas länder som
              har ännu lägre lönelägen. Det behövs i stället satsningar på innovation,
              forskning och utbildning på alla nivåer, alltifrån barn till vuxna,
              och en aktiv arbetsmarknadspolitik där man satsar pengarna på
              att stärka de arbetslösa i stället för att ge kravlösa bidrag
              till företagen, som ju fas 3 är ett exempel på. Krogmomsen och
              den halverade arbetsavgiften för ungdomar är också kravlösa bidrag
              till företag, och de har inte gett någon effekt och har inte sänkt
              arbetslösheten.
            </seg>
          </u>
          <note type="speaker">
            Anf. 38 EVA-LENA JANSSON (S):
          </note>
          <u>
            <seg>
              Herr talman! Jag hade en fråga till arbetsmarknadsministern om
              ersättning. Den som hade plusjobb hade en meningsfull sysselsättning
              men också en rimlig ersättning, en kollektivavtalsenlig lön. Jag
              förstår inte riktigt varför arbetsmarknadsministern håller fast
              så stenhårt vid fas 3 när man ser att det har nått vägs ände och
              bara hamrar fast folk i en åtgärd där de inte kommer vidare utan
              nekas utbildning.
            </seg>
          </u>
          <note>
            96 000 personer är nu inskrivna i jobb- och utvecklingsgarantin.
            Det är en ökning med 5,2 procent sedan föregående år. I fas 3,
            den sista fasen, som arbetsmarknadsministern nu har valt att döpa
            om till sysselsättningsfasen, är ökningen 15,8 procent, från 26
            685 till 30 902. Andelen nya platser på Arbetsförmedlingen har
            minskat med 13,2 procent sedan föregående år, och andelen arbetslösa
            och i åtgärder har ökat med 4,3 procent sedan förra året.
          </note>
          <u>
            <seg>
              Andelen personer i instegsjobb har minskat med 23 procent. Andelen
              personer som har fått lönebidragsanställningar har minskat med
              3 procent, och andelen som har fått OSA-anställningar har minskat
              med 2,5 procent.
            </seg>
          </u>
          <u>
            <seg>
              Hänger detta ihop med att andelen i fas 3 ökar? Jag tror det,
              för arbetsgivarna får till och med betalt för att ta emot personer
              i stället för att anställa dem. Varför kan arbetsmarknadsministern
              inte erkänna att man har kommit till vägs ände med fas 3 och faktiskt
              försöka bedriva en aktiv och god arbetsmarknadspolitik? Och vad
              var det för fel på plusjobben, förutom att Socialdemokraterna
              hade hittat på dem? Kan inte arbetsmarknadsministern berätta varför
              fas 3 är så mycket bättre?
            </seg>
          </u>
          <note type="speaker">
            Anf. 39 PETER PERSSON (S):
          </note>
          <u>
            <seg>
              Herr talman! Det är alldeles uppenbart att vi i vårt land i dag
              får en alltmer tudelad arbetsmarknad. Å ena sidan söker företag
              utbildade arbetare och tjänstemän men har svårt att få folk och
              missar order på grund av regeringens bristande investeringar i
              utbildning och arbetsmarknadspolitik. Det är det ena vi ser. Vi
              förslösar resurser.
            </seg>
          </u>
          <u>
            <seg>
              Å andra sidan stannar de som har halkat utanför allt längre och
              längre utanför arbetsmarknaden. Jag tror att arbetsförmedlingarna
              i alla län i princip gör samma prognos som den i Jönköpings län.
              De som har det svårt och får det svårare är de som har varit borta
              från arbetsmarknaden länge.
            </seg>
          </u>
          <u>
            <seg>
              Moderaternas blinda fläck är att de bara känner en enda politisk
              åtgärd, nämligen skattesänkning. När man har dragit undan resurser
              från arbetsmarknadspolitik och utbildningspolitik hänvisas man
              till billiga massåtgärder för att försöka hålla nere arbetslösheten.
            </seg>
          </u>
          <u>
            <seg>
              Jag tycker att åtgärder är väldigt bra, men jag konstaterar i
              likhet med Hillevi Larsson och Eva-Lena Jansson att fas 3 många
              gånger är ren förvaring. Att en enskild arbetslös plågas med en
              ersättningsnivå som knappt motsvarar det anordningsbidrag som
              finns i fas 3-systemet indikerar väl något illavarslande?
            </seg>
          </u>
          <u>
            <seg>
              Fas 3 har varit en guldgruva för några, och det är väl ett hälsans
              tecken att Arbetsförmedlingen nu har sagt upp kontrakten med 300
              företag, som inte alls har haft några kvalitativt inriktade verksamheter.
            </seg>
          </u>
          <u>
            <seg>
              Min fråga till dig, Hillevi Engström, i din egenskap av arbetsmarknadsminister,
              är: Kan du för kammaren här i dag redogöra för vilket utfall i
              arbete du har haft av fas 3 sedan starten? Det handlar om utfallet
              i arbete för dem som deltar i åtgärden. Och kan du samtidigt redogöra
              för vad det generella utfallet blir om man hade deltagit i en
              arbetsmarknadspolitisk åtgärd i det vi förr kallade vidareutbildning
              eller omskolning?
            </seg>
          </u>
          <u>
            <seg>
              Dessa båda jämförelser vore oerhört intressanta att få, alltså
              vilket utfall i ordinarie arbete du har fått av fas 3 respektive
              det generella utfall vi känner till av arbetsmarknadspolitik.
              Jag ser med spänd förväntan fram emot svaret denna dag, då solen
              möjligen kommer efter denna debatt.
            </seg>
          </u>
          <note type="speaker">
            Anf. 40 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Vi får hoppas att solen kommer tillbaka.
            </seg>
          </u>
          <u>
            <seg>
              Arbetsförmedlingen har precis nyligen gjort en återrapportering
              till regeringen om sysselsättningsfasen, fas 3. Jag kan nämna
              några fakta. Förmedlingen har nu anställt fler än 2 000 ytterligare
              personer som ska jobba med jobb- och utvecklingsgarantin, vilket
              är bra. Då ökar handläggartätheten, och också personer i sysselsättningsfasen
              får betydligt mer kontakt med en arbetsförmedlare av kött och
              blod för att få hjälp i sitt jobbsökande. Det är ingen återvändsgränd
              utan tvärtom en brygga vidare till jobb att vara i sysselsättningsfasen.
            </seg>
          </u>
          <u>
            <seg>
              När man har varit arbetslös under så pass många år har man också
              gått igenom precis det som Peter Persson efterlyser, alltså olika
              former av program, praktik och arbetsmarknadsutbildning. Det är
              först när de möjligheterna är uttömda och det ändå inte har lett
              till arbete som alternativen inte är så många. Man har inte fått
              arbete fastän man har förkovrat sig. Då tycker vi att det är bättre
              med aktivitet i stället för passivitet.
            </seg>
          </u>
          <u>
            <seg>
              Jag är väldigt glad för de många seriösa anordnare som tar emot
              deltagare. Där trivs deltagarna och tycker att det är meningsfullt.
              70 procent av anordnarna tar bara emot en enda person, vilket
              gör att de också kan ge mer av handledning, stöd och hjälp. 21
              procent av anordnarna tar emot mellan två och fem personer. Det
              är mindre än var tionde anordnare som tar emot fler än fem deltagare.
            </seg>
          </u>
          <u>
            <seg>
              Det har varit en diskussion om anordnarstödet. Arbetsförmedlingen
              ser över det och kommer att återkomma med förslag om hur det kan
              göras mer träffsäkert, så att det ökar incitamenten för människor
              att lämna sysselsättningsfasen och komma ut i arbete.
            </seg>
          </u>
          <u>
            <seg>
              Om man ser till vad deltagarna själva säger kan man konstatera
              att 88 procent är nöjda eller delvis nöjda med sysselsättningsplatsen.
              Av dem som har avslutat en arbetsmarknadsutbildning har 20 procent
              ett arbete efter 90 dagars avslutad utbildning. Utbildning för
              deltagarna i sysselsättningsfasen tror jag alltså har varit bra.
            </seg>
          </u>
          <u>
            <seg>
              Det har sagts ganska mycket här. Jag tror att de som sitter i
              arbetsmarknadsutskottet är ganska väl insatta i vad de olika aktiviteterna
              egentligen innebär. I sin egen budgetmotion skriver Socialdemokraterna
              att regeringens insatser går åt rätt håll. Det tycker jag är positivt,
              och jag välkomnar den hållningen.
            </seg>
          </u>
          <u>
            <seg>
              Bland Socialdemokraternas egna förslag till alternativ för dessa
              personer, som i genomsnitt har varit arbetslösa i sju åtta års
              tid, finns det två som är konkreta: plusjobb och offentligt skyddat
              arbete med 2 900 platser. Vad ska resten av personerna göra, Peter
              Persson? Jag talar om de övriga långtidsarbetslösa som inte får
              ett plusjobb eller en offentligt skyddad anställning, åtgärder
              som Socialdemokraterna beräknar kommer att kosta knappt 1 miljard
              kronor.
            </seg>
          </u>
          <u>
            <seg>
              Det är alltså inte tillräckligt. Det finns ingen quick fix-lösning.
              Det är inte bara utbildning som är svaret på den här frågan. Det
              är personer som är äldre och som tyvärr har svårt att bli anställda
              även om vi har olika former av stöd. Det är personer med funktionsnedsättningar.
              De har i genomsnitt varit borta i sju åtta år. Då krävs det ännu
              mer.
            </seg>
          </u>
          <u>
            <seg>
              Vi håller för närvarande på och bereder ett förslag från utredaren
              Cristina Husmark Pehrsson om bättre och mer effektiva stöd till
              arbetsgivaren. Det är alltså många fler saker som behövs.
            </seg>
          </u>
          <u>
            <seg>
              Det här är ingen grupp personer som har haft det lätt. De behöver
              mycket mer stöd, framför allt det stöd som de kan få på en arbetsplats.
              Många mår betydligt bättre av att vara där än att vara passiva.
              Det sämsta alternativet av dem alla skulle vara en förtidspension
              ut från arbetsmarknaden, ut i ensamhet och utan meningsfull aktivitet.
            </seg>
          </u>
          <u>
            <seg>
              Det här är inte det allra bästa som finns. Det bästa är ett jobb,
              men jag tror att det här är näst bäst om vi har seriösa anordnare.
            </seg>
          </u>
          <note type="speaker">
            Anf. 41 HILLEVI LARSSON (S):
          </note>
          <u>
            <seg>
              Herr talman! Den stora frågan här i dag är: Varför har regeringen
              inte följt riksdagens beslut? Oavsett vad regeringen tycker om
              riksdagens beslut är ordningen sådan att vi har parlamentarism
              i Sverige, och det är riksdagen som är Sveriges högsta beslutande
              organ.
            </seg>
          </u>
          <u>
            <seg>
              Dessutom fanns det goda grunder för riksdagens beslut. Det beslut
              som fattades här i riksdagen för ett år sedan gick ut på att alla
              anvisningar till fas 3 skulle stoppas och att regeringen skulle
              återkomma med insatser mot långtidsarbetslösheten. För riksdagen
              kunde konstatera att regeringens arbete hittills när det gällde
              de långtidsarbetslösa hade fallerat.
            </seg>
          </u>
          <u>
            <seg>
              Nu, ett år senare, kan vi tyvärr konstatera att ingenting av
              det här har verkställts. De långtidsarbetslösa är ännu längre
              från arbetsmarknaden i dag, och nya anvisningar sker hela tiden
              till fas 3.
            </seg>
          </u>
          <u>
            <seg>
              Det är förvånande att detta fortsätter med tanke på att det i
              dag är en av fem som anvisas till fas 3 som inte får någon sysselsättningsplats.
              Det är ju någonting som är väldigt fel när man inte ens kan få
              fram arbetsplatser.
            </seg>
          </u>
          <u>
            <seg>
              Sedan är det självklart att det finns de som deltar i fas 3 som
              upplever att de har meningsfulla arbetsuppgifter. Och då tittar
              jag inte på avarterna, som också finns, de som ersätter reguljära
              arbetsuppgifter och det som är konstgjorda arbetsuppgifter som
              bara syftar till att arbetsgivaren ska få stödet på 5 000 kronor.
              Det finns de som upplever att de har meningsfulla arbetsuppgifter,
              och det är inget problem. Problemet handlar om huruvida det leder
              vidare till jobb. Och det som är ett ännu större problem är: Hur
              kan man tvinga människor att arbeta heltid till så låg lön utan
              kollektivavtal och utan försäkring?
            </seg>
          </u>
          <u>
            <seg>
              Jag undrar varför regeringen inte kan göra något åt de här problemen
              och börja följa riksdagens beslut. Jag tycker att det, ett år
              efteråt, är hög tid att följa riksdagens beslut.
            </seg>
          </u>
          <note type="speaker">
            Anf. 42 PETER PERSSON (S):
          </note>
          <u>
            <seg>
              Herr talman! Till viss del instämde arbetsmarknadsministern i
              min analys, om än försiktigt. Hon säger att fas 3 ger väldigt
              lite utfall i reguljärt arbete åtgärden som sådan är passiviserande
              och att mer kvalitativt inriktad arbetsmarknadspolitik ger direkt
              utfall i arbete. Då håller hon ju med om att hon administrerar
              en arbetsmarknadspolitik i vårt land som bygger på en tudelad
              arbetsmarknad.
            </seg>
          </u>
          <u>
            <seg>
              Å ena sidan har vi brist på arbetskraft inom vissa sektorer för
              att regeringen vägrar att investera. Skattesänkningar är deras
              enda medel på alla politikområden. Å andra sidan är det en allt
              större grupp som kommer längre och längre ifrån arbetsmarknaden.
            </seg>
          </u>
          <u>
            <seg>
              Jag tycker självfallet att det är bättre med aktivitet än passivitet.
              Men en aktivitet på dessa ekonomiska villkor och i vissa fall
              sociala villkor är inte rimlig.
            </seg>
          </u>
          <u>
            <seg>
              Jag konstaterar i likhet med Hillevi Larsson att riksdagens beställning
              när det gäller fas 3 de facto inte är utförd. Även om sommarlovet
              för många har börjat skulle man rimligen inför den sommar som
              stundar för Hillevi Engström säga: Det är ej godkänt. Kvarsittning
              behövs nog. Det är betyget.
            </seg>
          </u>
          <note type="speaker">
            Anf. 43 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Det har framförts många påståenden i den här debatten
              som kanske vittnar om en del okunskap om vad som har hänt under
              det senaste året, sedan riksdagens beslut.
            </seg>
          </u>
          <u>
            <seg>
              Om Hillevi Larsson läser de skrivningar vi lämnat in till riksdagen
              och om Hillevi Larsson läser Arbetsförmedlingens återrapportering
              och tittar på deltagarundersökningarna tror jag att tonläget kanske
              blir lite mer rimligt.
            </seg>
          </u>
          <u>
            <seg>
              De personer som är långtidsarbetslösa är ju inte direkt matchningsbara
              mot de ganska kvalificerade arbetena. Man söker kvalificerade
              it-tekniker, specialistsjuksköterskor, civilingenjörer och så
              vidare. Det är inte jämförbara grupper. Riktigt så enkelt är det
              inte.
            </seg>
          </u>
          <u>
            <seg>
              Vi pratar om personer som har haft det tufft. Många har funktionsnedsättningar.
              Många är äldre. I genomsnitt har dessa personer varit arbetslösa
              i sju åtta år, trots högkonjunktur på arbetsmarknaden och trots
              massiva anställningsstöd. Arbetsförmedlingen står kanske för 8085
              procent av lönekostnaden.
            </seg>
          </u>
          <u>
            <seg>
              Trots det, Hillevi Larsson, har den här gruppen personer i många
              fall svårt att få ett arbete. De har gått igenom många olika aktiviteter
              och fått mycket hjälp och stöd. Många kommer från långa sjukskrivningar
              och har nedsatt arbetsförmåga. De har kunnat ta emot erbjudande
              om arbetsmarknadsutbildning, men trots det har det inte lyckats.
            </seg>
          </u>
          <u>
            <seg>
              Då tycker jag att det är mycket bättre att man är hos en anordnare
              en kommun, en kyrka, Stadsmissionen, en fotbollsklubb eller en
              bondgård och har en meningsfull sysselsättning. Den ska dock definitivt
              inte ersätta ett ordinarie jobb.
            </seg>
          </u>
          <u>
            <seg>
              Jag frågar återigen Hillevi Larsson om det verkligen finns belägg
              för att detta är någon form av straffarbete. Jag skulle vilja
              se det. Då är jag beredd att vidta åtgärder. Jag hoppas också
              att interpellanten inte bara sprider villfarelser utan i sådana
              fall agerar och anmäler till en myndighet, för så får det inte
              gå till i Sverige.
            </seg>
          </u>
          <u>
            <seg>
              Min högsta önskan är att dessa personer får ett arbete och en
              lön att leva på. Det näst bästa är att de är på arbetsmarknaden
              och får arbetskamrater.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2011/12:397 om praktik genom Arbetsförmedlingen
          </note>
          <note type="speaker">
            Anf. 44 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Shadiye Heydari har frågat mig om jag är redo att
              ta initiativ till att se över problemet med att många deltagare
              i praktikplatser blir utnyttjade av oseriösa arbetsgivare.
            </seg>
          </u>
          <u>
            <seg>
              Jag vill inledningsvis slå fast att det naturligtvis är oacceptabelt
              om regler missbrukas och olyckligt om människor utnyttjas av oseriösa
              arbetsgivare.
            </seg>
          </u>
          <u>
            <seg>
              Målet med praktik är att individen ska få yrkeserfarenhet och
              i och med det stå bättre rustad för att kunna få ett arbete. Ett
              annat mål kan vara att erbjuda deltagaren möjlighet att praktisera
              sitt yrke och på så vis behålla kontakten med arbetslivet. Individen
              får också en arbetsgivarreferens genom att arbetsgivaren förbinder
              sig att utfärda ett intyg efter avslutad praktik.
            </seg>
          </u>
          <u>
            <seg>
              Praktik ges som längst i sex månader. Under den tiden ska individen
              ha regelbunden kontakt med Arbetsförmedlingen. Det är en grundläggande
              uppgift för Arbetsförmedlingen att kontrollera att den praktikinsats
              som ges är meningsfull.
            </seg>
          </u>
          <u>
            <seg>
              Jag förutsätter att Arbetsförmedlingen sköter sitt uppdrag på
              ett bra sätt.
            </seg>
          </u>
          <note type="speaker">
            Anf. 45 SHADIYE HEYDARI (S):
          </note>
          <u>
            <seg>
              Herr talman! Först vill jag tacka arbetsmarknadsministern för
              svaret. Anledningen till att jag ställde min fråga är att jag
              är allvarligt bekymrad över hur oseriösa arbetsgivare utnyttjar
              praktikanter och missbrukar regelverket. Jag kommer dagligen i
              kontakt med människor i olika sammanhang, på verksamhetsmöten,
              föreningsmöten, på gator och torg, som har en olycklig historia.
            </seg>
          </u>
          <u>
            <seg>
              Herr talman! Det är glädjande att arbetsmarknadsministern delar
              min uppfattning och säger att det är oacceptabelt om regler missbrukas
              och olyckligt om människor utnyttjas av oseriösa arbetsgivare.
              Det är bra att ministern ställer krav på Arbetsförmedlingen att
              sköta sitt uppdrag.
            </seg>
          </u>
          <u>
            <seg>
              Tyvärr fungerar det inte alltid. Praktikplatser har ofta en avgörande
              roll för många arbetssökandes framtid. Men det finns en stor grupp
              av arbetssökande i vårt land som går på ett antal praktikperioder
              som inte leder till något arbete utan bara till en ny praktikperiod.
            </seg>
          </u>
          <u>
            <seg>
              Anledningen till att jag skrev denna interpellation var att många
              praktikanter med hjälp av Arbetsförmedlingen får ekonomiskt stöd
              för att praktisera i hopp om att få ett arbete i framtiden. Enligt
              den information jag har fått av många deltagare eller praktikanter
              blir många utnyttjade av arbetsgivaren på praktikplatsen. Arbetsförmedlingen
              har ansvaret för detta, eftersom det är de som betalar stödet
              till de oseriösa arbetsgivarna. Det måste finnas en bättre kontroll
              av de oseriösa arbetsgivarna.
            </seg>
          </u>
          <u>
            <seg>
              Herr talman! Jag är fullt medveten om att jag som politiker och
              riksdagsledamot inte kan gå in i enskilda ärenden. Men jag träffade
              en kvinna för ett tag sedan som berättade en ofattbart märklig
              historia för mig. Denna kvinna hade en fast anställning på en
              restaurang i en av de mellanstora kommunerna i Sverige. Restaurangen
              byter ägare, och hon blir uppsagd på grund av arbetsbrist. Den
              nya ägaren erbjuder henne en praktikplats i stället, och Arbetsförmedlingen
              godkänner detta.
            </seg>
          </u>
          <u>
            <seg>
              Detta är ett fall bland många där människor utnyttjas av oseriösa
              företagare som Arbetsförmedlingen godkänner. De bedriver sin verksamhet
              med hjälp av praktikanter. Enligt regelverket ska Arbetsförmedlingen
              inte godkänna det när anordnaren inte har ett rekryteringsbehov.
            </seg>
          </u>
          <u>
            <seg>
              Ändå skedde detta. Hur ser arbetsmarknadsministern på detta?
            </seg>
          </u>
          <note type="speaker">
            Anf. 46 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Praktik är en viktig arbetsmarknadsåtgärd, och det
              tror jag såväl socialdemokrater som alliansregeringen är överens
              om. Det är också svårt att få tag på tillräckligt många praktikplatser.
            </seg>
          </u>
          <u>
            <seg>
              Ändå är det väldigt viktigt att de praktikanordnare som finns
              är seriösa. Där sker en kontroll, och jag skulle vilja fråga interpellanten
              vad interpellanten gjorde vid det tillfället, för ett år sedan,
              när interpellanten fick vetskap om ett så pass allvarligt missbruk.
              Agerade interpellanten, slog larm och kontaktade Arbetsförmedlingen?
            </seg>
          </u>
          <u>
            <seg>
              I annat fall är det ett tips, för det finns några viktiga parter
              som kan agera. Dels är det Arbetsförmedlingen som kan genomföra
              kontroller och inspektioner, dels ska det för den person som är
              berörd vara lätt att säga till om det är någonting som inte är
              okej. För det tredje är det vi medmänniskor som inte ska sitta
              och bli arga och rulla tummarna om vi får vetskap om ett uppenbart
              missbruk, utan då ska vi agera och ringa upp Arbetsförmedlingen
              för att fråga om det ska vara på det sättet.
            </seg>
          </u>
          <u>
            <seg>
              Vi behöver hjälpas åt. Vi behöver fler arbetsgivare som är seriösa
              och som välkomnar människor, inte minst ungdomar och personer
              som är födda utanför Sverige, att få en gedigen och bra praktikplats.
            </seg>
          </u>
          <u>
            <seg>
              När det gäller praktikplatser ges ingen ersättning till arbetsgivaren.
              Det är någonting som nu diskuteras och som efterfrågas från många
              arbetsgivare. Man menar att det är ett viktigt uppdrag att ge
              en person en bra praktik, och arbetsgivaren menar därför att man
              borde få en ersättning för detta merarbete. Men så är det inte
              i dag, och det är en viktig fråga att fundera över.
            </seg>
          </u>
          <u>
            <seg>
              Vi kan nämligen också se att många praktikanter efter praktikplatsen
              också får en anställning. Ett bra exempel på det är nationell
              matchning. Där matchar Arbetsförmedlingen utrikes födda akademiker
              mot flera av de stora företagen i Sverige. De får först en praktikperiod
              på sex månader, sedan kan de få en specialkurs i yrkessvenska
              och en arbetsmarknadsutbildning. Väldigt många av de här personerna
              får sedan en fast anställning hos något av de företag som de har
              praktiserat på tidigare.
            </seg>
          </u>
          <u>
            <seg>
              Därför skulle jag vilja säga att praktik är en viktig arbetsmarknadsåtgärd,
              och det jag efterlyser är helt enkelt seriösa företag, organisationer
              och kommuner som välkomnar personer på en praktikplats under en
              period och även att vi medmänniskor, även om vi inte är politiker,
              hjälper till och slår larm om det finns oseriösa aktörer ute på
              den svenska arbetsmarknaden. Ingen blir mer nöjd än jag om vi
              kan få bort de oseriösa och få in fler seriösa företag som hjälper
              personer att få en anställning.
            </seg>
          </u>
          <u>
            <seg>
              Jag tycker att det är en viktig principfråga. Jag väntar med
              fler saker till mitt nästa inlägg.
            </seg>
          </u>
          <note type="speaker">
            Anf. 47 SHADIYE HEYDARI (S):
          </note>
          <u>
            <seg>
              Herr talman! Jag tackar ministern för svaret. Hillevi Engström
              sade att man ska slå larm. Det jag lovade den här personen i första
              hand var att skriva en interpellation och ställa frågan till ministern.
            </seg>
          </u>
          <u>
            <seg>
              Samtidigt är det självklart så att man reagerar. Jag hjälper
              många människor. Ministern får komma till Göteborg och fråga göteborgarna
              vad de tycker. Så här är det: När jag som politiker ringer till
              Arbetsförmedlingen blir de inte glada över att jag ringer och
              säger att jag sitter i Sveriges riksdag. Jag brukar säga till
              praktikanterna att de får vända sig till Arbetsförmedlingen, men
              det är inte så säkert att de vågar göra det. De är ju rädda att
              mista sin plats och att Arbetsförmedlingen inte ska hjälpa dem
              med nästa praktikplats i och med att de inte har klarat den första
              platsen.
            </seg>
          </u>
          <u>
            <seg>
              Ministern sade att det här är en principfråga. Det förstår jag.
              Vi är medmänniskor och ska hjälpa varandra. Det ska vi göra, och
              det gör jag också. Självklart är arbetspraktik viktigt för oss
              alla. Det är genom det man kan komma i kontakt med nya arbetsgivare
              och få ett arbete.
            </seg>
          </u>
          <u>
            <seg>
              Vad är målet med en praktikplats? Ministern har själv skrivit
              om det i sitt svar, och jag vill också gå in på det. Så här skriver
              arbetsministern i sitt svar:
            </seg>
          </u>
          <u>
            <seg>
              Målet med praktik är att individen ska få yrkeserfarenhet och
              i och med det stå bättre rustad för att kunna få ett arbete. Ett
              annat mål kan vara att erbjuda deltagaren möjlighet att praktisera
              sitt yrke och på så vis behålla kontakten med arbetslivet. Individen
              får också en arbetsgivarreferens genom att arbetsgivaren förbinder
              sig att utfärda ett intyg efter avslutad praktik.
            </seg>
          </u>
          <u>
            <seg>
              Jag tycker också att detta är viktigt, men jag tycker att det
              behövs bättre kontroller av företagare så att detta inte kan missbrukas.
              Vad tycker ministern om det fall jag nämnde tidigare? Jag fick
              inte något svar på det. Tycker ministern att Arbetsförmedlingen
              gjorde rätt i att godkänna hennes praktikplats och ge henne det
              stödet när hon redan hade en fast anställning på restaurangen
              som hon blev uppsagd från på grund av arbetsbrist? Jag tycker
              att det är ofattbart att Arbetsförmedlingen kan godkänna detta.
            </seg>
          </u>
          <u>
            <seg>
              Herr talman! Många människor är förtvivlade och ledsna över att
              inte få chansen till en anställning. De ställer sig själva frågan:
              Hur länge ska jag praktisera? En praktikperiod leder bara till
              en ny praktikperiod och inte till något arbete. Detta är fakta
              och sanningen. Det finns hur många människor som helst som ministern
              kan gå ut och fråga. Många är sysselsatta. Det är de fina siffrorna
              vi alltid får se. Men det är inte så det är i själva verket.
            </seg>
          </u>
          <u>
            <seg>
              I vårt fantastiska land Sverige finns många bra och ansvarsfulla
              företagare, och det ska vi inte glömma. Men vi har även för många
              oseriösa företagare som bedriver sin verksamhet med statsmedel
              och tar emot praktikant efter praktikant. Jag tycker att detta
              är slöseri med statens resurser.
            </seg>
          </u>
          <u>
            <seg>
              Vilka initiativ tänker arbetsmarknadsministern ta för att se
              över problemet med att många deltagare på praktikplatser blir
              utnyttjade av oseriösa arbetsgivare? Tycker inte ministern att
              det är dags att Arbetsförmedlingen förbättrar kontrollen över
              de oseriösa företagare som missbrukar regelverket?
            </seg>
          </u>
          <note type="speaker">
            Anf. 48 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Man slutar aldrig att förvånas. Jag ska säga att
              om man får höra om ett missbruk, någon som gör någonting som närmast
              kan vara olagligt, är det kanske inte så mycket hjälp att lova
              att man ska skriva en interpellation. Det kanske är bättre att
              man gör något mer handfast. Jag tror att Arbetsförmedlingen blir
              väldigt tacksam över att få signaler om det finns någon som är
              oseriös och där människor kan komma till skada eller utnyttjas.
            </seg>
          </u>
          <u>
            <seg>
              Som jag också sade i mitt tidigare inlägg får arbetsgivare inte
              någon ersättning, därför kan jag inte säga att det är slöseri
              med några resurser på det sättet. Det går inte ut några skattemedel
              till arbetsgivare som anordnar praktikplatser.
            </seg>
          </u>
          <u>
            <seg>
              Praktik är ju en viktig del för många. Det kan handla om att
              man får den där kontakten med arbetsmarknaden, att man får pröva
              sina tidigare yrkeskunskaper, men det är också viktigt att individer
              själva signalerar om det inte är meningsfullt. Självklart ska
              ingen person utnyttjas på den svenska arbetsmarknaden. Tvärtom
              ska man kunna få yrkeserfarenhet och hålla kontakten med arbetslivet.
            </seg>
          </u>
          <u>
            <seg>
              Jag tror också att det är helt omöjligt för Arbetsförmedlingen
              att ha en person på landets samtliga arbetsplatser där det finns
              praktikanter. Det bygger mycket på att deltagarna själva inrapporterar
              eventuella problem. Det hoppas jag att interpellanten håller med
              om. Vad skulle vi annars ha för system i Sverige? Hur tror interpellanten
              att vi skulle få fler praktikplatser om det samtidigt fanns en
              arbetsförmedlare på plats?
            </seg>
          </u>
          <u>
            <seg>
              Det är väldigt lätt att ta till stora ord. Jag tycker att vi
              ska vara tacksamma för de många arbetsgivare som ger människor
              chansen att komma ut och få en praktikplats. Jag skulle önska
              att de var många fler.
            </seg>
          </u>
          <u>
            <seg>
              Det finns också starka önskemål från arbetsgivare om att man
              behöver ha ett bidrag för att kunna handleda personer på ett bättre
              och mer effektivt sätt. Det är frågor som vi också ser över för
              närvarande. Det finns tyvärr för låg kännedom bland arbetsgivare
              om vilka ekonomiska stöd man kan få del av om man anställer sin
              före detta praktikant. Om vi pratar om ungdomar till exempel kan
              jag peka på att arbetsgivarens kostnad kan bli så låg som under
              3 000 kronor per månad om ungdomen har en månadslön brutto på
              17 00018 000. Det är oerhört låga kostnader.
            </seg>
          </u>
          <u>
            <seg>
              Som svar på interpellantens fråga kan jag utan att vara arbetsförmedlare
              säga att det låter ganska orimligt. Jag tror att interpellanten
              hade hjälpt sin bekant väldigt mycket mer genom att kontakta Arbetsförmedlingen.
              Är det så att jag kan hjälpa till med att förmedla en kontakt
              gör jag det gärna. Men det skulle väl vara jättebra att skicka
              in namnen bakom alla de exempel som interpellanten påstår pågår
              i Sverige till Arbetsförmedlingen så att de kan göra kontroller
              på respektive arbetsplats. Det tror jag hjälper människor mer
              att komma närmare ett arbete än att vi diskuterar frågan här i
              kammaren. Anmäl gärna till Arbetsförmedlingen alla de problem
              som interpellanten har tagit del av rörande praktik!
            </seg>
          </u>
          <note type="speaker">
            Anf. 49 SHADIYE HEYDARI (S):
          </note>
          <u>
            <seg>
              Herr talman! Tack för svaret! Jag tycker fortfarande att det
              är arbetsmarknadsministerns ansvar. Det är klart att man alltid
              kan kontakta Arbetsförmedlingen, men den myndigheten ligger ju
              under ministerns ansvar.
            </seg>
          </u>
          <u>
            <seg>
              Vad gäller slöseri med resurser pratade jag inte om pengar, att
              vi ger pengar till arbetsgivarna. Det handlar om de människor
              som går på praktik efter praktik som inte leder till något arbete.
              Se till att skapa arbeten utan att människor ska må dåligt på
              grund av att de inte får en fast anställning, inte ens någon typ
              av vikariat. Det är det jag menar. Jag vet och även ministern
              är medveten om att det finns många människor som mår dåligt på
              grund av detta.
            </seg>
          </u>
          <u>
            <seg>
              Självklart har vi många bra arbetsgivare, och vi är tacksamma
              att de tar emot praktikanter. Det ska vi vara glada för. Utan
              dem skulle vi inte klara av detta. Det är viktigt att de finns.
              Samtidigt finns det en grupp som missbrukar regelverket. Det ska
              vi inte glömma, ministern. Det är viktigt att ni tar detta på
              stort allvar.
            </seg>
          </u>
          <u>
            <seg>
              Jag skrev inte interpellationen utifrån de utrikes födda. Jag
              skrev interpellationen utifrån de praktikanter vi har som går
              på en massa praktikplatser men inte får något arbete. Det är det
              jag skrev utifrån. Så fort jag skriver något tror många att jag
              alltid skriver utifrån de utrikes födda. Så är det inte. Jag representerar
              inte bara dem.
            </seg>
          </u>
          <u>
            <seg>
              Ett annat problem som vi har är att praktikanordnare inte alltid
              utfärdar ett arbetsgivarintyg efter avslutad praktik, enligt den
              information jag har fått av ett flertal praktikanter. Detta är
              viktigt och avgörande för många människor som saknar yrkeserfarenhet,
              meriter och referenser när man söker ett arbete.
            </seg>
          </u>
          <u>
            <seg>
              Arbetsmarknadsministern skrev i sitt svar att individen får också
              en arbetsgivarreferens genom att arbetsgivaren förbinder sig att
              utfärda ett intyg efter avslutad praktik. Så är det inte i verkligheten,
              ministern. Vad kan arbetsmarknadsministern göra för att säkerställa
              att arbetsgivaren alltid efter avslutad praktik utfärdar ett intyg?
            </seg>
          </u>
          <note type="speaker">
            Anf. 50 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Tack för interpellationen! Jag tror att jag har
              varit väldigt tydlig med min synpunkt på praktik och på att människor
              ska kunna få en chans att komma in på arbetsmarknaden. Jag vill
              avslutningsvis ändå säga någonting som jag tror är oerhört viktigt
              när vi pratar om att fler ska kunna komma in, till exempel ungdomar.
            </seg>
          </u>
          <u>
            <seg>
              Det som Socialdemokraterna föreslår är att vi ska göra det ännu
              dyrare och ännu svårare att anställa ungdomar. Socialdemokraterna
              föreslår ju en höjning av arbetsgivaravgifterna med 17 miljarder
              kronor. Det kommer att göra att färre kommer i jobb. Den rundgång
              som interpellanten tar upp, med flera pågående praktikplatser,
              kommer att bli ännu värre. Det tror jag är en viktig del att tänka
              på i en aktiv politik.
            </seg>
          </u>
          <u>
            <seg>
              Det är viktigt att sänka trösklarna och förbättra för företagen
              så att fler vill anställa. Det är grunden i regeringens arbetslinje.
              Vi kan se att vi sedan 2006 har 200 000 fler som är sysselsatta
              och att vi har ett utanförskap som minskar. Det är också så att
              vi under de närmaste åren satsar 8 miljarder kronor mer för en
              aktiv arbetsmarknadspolitik på Arbetsförmedlingens område.
            </seg>
          </u>
          <u>
            <seg>
              Det görs väldigt mycket, men i grunden handlar det om att fler
              arbetsgivare ska vilja anställa, våga växa och också anställa
              de personer som finns på Arbetsförmedlingen som har haft det lite
              extra tufft, inte minst de långtidsarbetslösa i sysselsättningsfasen.
              Det är personer som både kan och vill delta.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2011/12:398 om sommarjobbssatsning
            för unga
          </note>
          <note type="speaker">
            Anf. 51 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Hillevi Larsson har frågat mig om jag avser att
              vidta några åtgärder för att skapa fler sommarjobb till unga.
            </seg>
          </u>
          <u>
            <seg>
              Jag delar Hillevi Larssons uppfattning att sommarjobb är många
              ungdomars första kontakt med arbetslivet och även tillgång till
              nätverk för framtida anställningar. Kommunerna, men även andra
              arbetsgivare, har en viktig roll för att skapa bättre förutsättningar
              för ungdomars etablering på arbetsmarknaden, till exempel genom
              möjlighet till sommarjobb. Regeringens sommarjobbssatsning under
              2010 var en tillfällig satsning på feriejobb som gjordes mot bakgrund
              av den ekonomiska krisen.
            </seg>
          </u>
          <u>
            <seg>
              Det innebär inte att regeringen står passiv inför ungdomars inträde
              på arbetsmarknaden. Att bekämpa ungdomsarbetslösheten är en av
              regeringens viktigaste uppgifter. Regeringen har därför vidtagit
              en rad åtgärder för att förenkla för unga personer som saknar
              arbetslivserfarenhet att komma in på arbetsmarknaden. För att
              öka arbetskraftsefterfrågan har socialavgiften för unga halverats.
              Detta gör det mindre kostsamt att anställa unga som är i färd
              med att etablera sig på arbetsmarknaden. Den sänkta mervärdesskatten
              vad avser restaurang- och cateringtjänster kommer att skapa jobb
              i en sektor där många unga arbetar. Nystartsjobb är ytterligare
              ett exempel på åtgärder som riktas mot unga.
            </seg>
          </u>
          <u>
            <seg>
              Det finns även i fortsättningen ett stort behov av olika åtgärder
              för att föra Sverige i riktning mot full sysselsättning. Regeringen
              följer noga utvecklingen på arbetsmarknaden, särskilt arbetsmarknadssituationen
              för unga.
            </seg>
          </u>
          <note type="speaker">
            Anf. 52 HILLEVI LARSSON (S):
          </note>
          <u>
            <seg>
              Herr talman! Bakgrunden till den här interpellationen är att
              sommaren är ett väldigt bra tillfälle för ungdomar att få sitt
              första möte med arbetsmarknaden. Det är också väldigt många unga
              som får ett sommarjobb som det första jobbet de någonsin prövar
              på. Det här kan i sin tur leda vidare. Ungdomarna får lite arbetslivserfarenhet,
              de får kontakter och de får referenser inför framtida jobbsökande.
              Det är väldigt positivt.
            </seg>
          </u>
          <u>
            <seg>
              Många ungdomar får sitt sommarjobb via kontakter. Få ungdomar
              får det via Arbetsförmedlingen. Satsningar där vi aktivt försöker
              få ut fler ungdomar i sommarjobb leder till att även de som inte
              har kontaktnätet får en chans att komma ut. Det är kanske de som
              bäst behöver jobben som riskerar att bli arbetslösa i framtiden
              just för att de saknar kontaktnät.
            </seg>
          </u>
          <u>
            <seg>
              Arbetslösheten är hög bland ungdomar. Det är brist på sommarjobb
              för ungdomar. Låt oss jämföra ett par år tillbaka. Då ser vi en
              negativ utveckling. Förra året utlystes 6 733 sommarjobb. I dag
              utlyses 4 667 sommarjobb. Det går alltså åt fel håll. Även kommunerna
              anordnar färre sommarjobb. År 2010 fanns 80 000 sommarjobb. Förra
              året fanns 68 500 sommarjobb, och detta år finns 60 000 sommarjobb.
            </seg>
          </u>
          <u>
            <seg>
              Vi kan också se att de satsningar som tidigare har gjorts för
              sommarjobb har gett konkreta resultat. Fram till 2006 satsade
              den socialdemokratiska regeringen på att ge stimulanser för att
              skapa sommarjobb i hela landet. Tyvärr togs satsningen bort när
              den nya regeringen tillträdde. År 2010 kom satsningen tillbaka.
              Då satsade regeringen 100 miljoner på sommarjobb för ungdomar.
              Detta ledde till 25 000 sommarjobb. Det är en lyckad satsning.
              För alla de 25 000 extra ungdomar som fick jobb var detta självklart
              värdefullt. Men av någon anledning togs denna satsning bort i
              förra årets budget.
            </seg>
          </u>
          <u>
            <seg>
              Det hänvisas nu till att det var kris 2010 och att det var därför
              satsningen skedde då. Men det är fortfarande kris när det gäller
              arbetslösheten, långtidsarbetslösheten och inte minst ungdomsarbetslösheten
              i Sverige. Jag har precis föredragit siffrorna som visar att det
              är kris även när det gäller antalet sommarjobb till ungdomar.
              Därför hade det varit ännu mer läge nu när alla siffror går åt
              fel håll för regeringen att göra satsningen.
            </seg>
          </u>
          <u>
            <seg>
              Tyvärr har regeringen även tagit bort satsningen på sommarutbildning
              för ungdomar som inte har klarat godkända betyg i skolan. Det
              är tragiskt. Ungdomarna erbjuds varken utbildning eller arbete
              under sommaren, vilket skulle komma väl till pass och vara ett
              bra sätt att förebygga framtida arbetslöshet, att se till att
              ungdomarna får in en fot på arbetsmarknaden och förhoppningsvis
              så småningom får riktiga jobb. Vad gör regeringen konkret för
              att få ut ungdomar i sommarjobb? Är inte detta även en statlig
              uppgift och inte bara en kommunal uppgift när vi ser att siffrorna
              pekar åt fel håll?
            </seg>
          </u>
          <note type="speaker">
            Anf. 53 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Ansvaret för sommarjobben ligger väl framför allt
              hos företagen. De har ett ansvar för att anställa sommarvikarier
              och få ut ungdomar och andra som kan komma in under sommarlovet.
              Det gäller även kommunerna. Precis som Hillevi Larsson säger finns
              en prognos för 2012 på ungefär 60 000 feriejobb i sommar. Det
              är något högre jämfört med prognosen för 2011. År 2011 blev det
              68 000 sommarjobb inom kommunerna. Men det fanns också många privata
              arbetsgivare som anställde ungdomar.
            </seg>
          </u>
          <u>
            <seg>
              Regeringen menar att det finns en risk för att permanenta stimulansbidrag
              av det slaget kan undantränga kommunernas egna satsningar. Socialdemokraterna
              har en annan uppfattning. Man satsar närmare 1 miljard på sommarjobb
              för ungdomar från årskurs 9 fram till årskurs 3 på gymnasiet.
            </seg>
          </u>
          <u>
            <seg>
              Men det är också fråga om att prioritera resurser så att de hamnar
              där de bäst behövs. Vi har prioriterat att det allmänt sett ska
              vara billigt att anställa ungdomar så att det blir fler ungdomsjobb,
              till exempel med hjälp av halverade arbetsgivaravgifter, nystartsjobb
              eller särskilt anställningsstöd, som innebär att arbetsgivaren
              får en väldigt låg kostnad för att anställa.
            </seg>
          </u>
          <u>
            <seg>
              Satsningen 2010 var en krissatsning. Nu vet vi att många kommuner,
              till exempel Stockholm, kommer att anställa flera tusen, upp till
              5 000, ungdomar. Det sker lite överallt i landet utifrån olika
              prioriteringar. Det finns de kommuner som garanterar ungdomar
              en sommarlovssatsning, en treveckors utbildning. Det välkomnar
              jag. Det är positivt. Men min uppfattning är att det inte behöver
              vara via statsbudgeten som dessa sommarjobb skapas utan att de
              kan skapas via privata företag, kommuner och landsting.
            </seg>
          </u>
          <note type="speaker">
            Anf. 54 HILLEVI LARSSON (S):
          </note>
          <u>
            <seg>
              Herr talman! Det vi socialdemokrater vill satsa på är något vi
              kallar Nynäshamnsmodellen. Nynäshamns kommun har framgångsrikt
              satsat på sommarjobb. De har gått ut med ett löfte till alla ungdomar
              i kommunen, nämligen att från och med det år de slutar nionde
              klass till och med det år de slutar gymnasiet, och självklart
              alla år däremellan, ska alla gymnasieungdomar garanteras tre veckors
              sommarjobb. De får lämna in en ansökan. Det är inget tvång utan
              självklart frivilligt.
            </seg>
          </u>
          <u>
            <seg>
              Nynäshamn har lyckats få ut alla ungdomar som vill i sommarjobb.
              Grundregeln är att företagen själva betalar vad det kostar, det
              vill säga lön till ungdomarna, men det har även funnits en stimulans
              för att se till att det ska bli ännu fler sommarjobb. Det här
              skulle vi vilja tillämpa för hela landet. Det liknar mycket vad
              som har skett tidigare under både socialdemokratisk regering och
              den engångssatsning som nuvarande regering tog initiativ till
              2010. Regeringen satsade 100 miljoner för att få ut ungdomar i
              sommarjobb, och det ledde till 25 000 sommarjobb. Det är inte
              alls dåligt.
            </seg>
          </u>
          <u>
            <seg>
              Även om det självklart utlyses en hel del jobb från kommunerna
              och från det privata näringslivet räcker det inte på långa vägar.
              Vi kan se att ungdomsarbetslösheten har bitit sig fast på en oacceptabelt
              hög nivå. Det här är ett lysande tillfälle att under sommaren
              få ut ungdomarna i jobb, som förhoppningsvis sedan leder vidare.
            </seg>
          </u>
          <u>
            <seg>
              Problemet med ungdomsarbetslösheten är att många ungdomar saknar
              kontakter, de har inte arbetslivserfarenheter och de har inte
              referenser. Det kan vara det första steget in på arbetsmarknaden.
              Ett sommarjobb där man sköter sig och trivs bra kan innebära att
              man kan komma tillbaka till samma arbetsplats eller en annan arbetsplats.
              Det ger ett försprång framför dem som inte ens kommer i fråga
              för ett sommarjobb.
            </seg>
          </u>
          <u>
            <seg>
              Det här är en lysande åtgärd för både ungdomarna och framför
              allt för att förebygga arbetslöshet bland ungdomar i framtiden.
              Det är bra att jobben riktar sig till ungdomar som har slutat
              nian och gymnasieungdomar, som får en chans att kombinera en mestadels
              teoretisk utbildning med lite praktisk erfarenhet av arbetslivet
              som kan vara guld värd.
            </seg>
          </u>
          <u>
            <seg>
              Jag vidhåller att regeringen har fattat många dåliga beslut,
              men beslutet 2010 att satsa på sommarjobb för ungdomar var bra.
              Jag kan inte förstå varför man inte går vidare med detta. Siffrorna
              är tydliga. Det gäller siffrorna från Arbetsförmedlingen, det
              vill säga hur många sommarjobb som är utlysta från arbetsgivares
              sida. Det är färre i år än förra året och året dessförinnan. De
              av kommunerna utlysta sommarjobben är också färre. Samtidigt har
              vi en hög ungdomsarbetslöshet.
            </seg>
          </u>
          <u>
            <seg>
              Jag tycker att man kan efterfråga lite fler konkreta åtgärder.
              I sitt svar sade Hillevi Engström att sänkningen av restaurangmomsen,
              halveringen av arbetsgivaravgiften för ungdomar och nystartsjobben
              är bra åtgärder för att skapa sommarjobb. Men de har inte lett
              till sommarjobb eller till att ungdomsarbetslösheten har minskat.
            </seg>
          </u>
          <u>
            <seg>
              Viljan är god, men resultaten uteblir. När man har prövat något
              tillräckligt länge anser jag att det är dags att ompröva och pröva
              något nytt.
            </seg>
          </u>
          <note type="speaker">
            Anf. 55 EVA-LENA JANSSON (S):
          </note>
          <u>
            <seg>
              Herr talman! Tack, Hillevi Larsson, för en bra interpellation!
              Jag hade inte tänkt hoppa in i den här debatten heller, men jag
              kunde inte låta bli när statsrådet hänvisade till att det är viktigt
              att kommun och näringsliv tar sitt ansvar. Man kan tycka att det
              är dags att också regeringen tar sitt ansvar. Då är det tre parter
              som gör något tillsammans. Jag håller med Hillevi Larsson om att
              det är bra att satsa på kommunerna.
            </seg>
          </u>
          <u>
            <seg>
              I Örebro kommun satsar både näringslivet och kommunen näringslivet
              inte så mycket som man hade hoppats. Jag tror att det ledde till
              ungefär 1 900 sommarjobb. Med den riktade satsning som vi hade
              i vårbudgeten hade det blivit betydligt fler, om Socialdemokraterna
              hade styrt. Nu är det inte vi som styr, tyvärr, utan det är arbetsmarknadsministern
              som får bestämma arbetsmarknadspolitiken.
            </seg>
          </u>
          <u>
            <seg>
              Min fråga till statsrådet är: Tycker inte statsrådet att regeringen
              också borde dra sitt strå till stacken? När ska ministern tycka
              att det är dags att ta ansvar för frågorna?
            </seg>
          </u>
          <note type="speaker">
            Anf. 56 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag tycker att det är jättebra med sommarjobb. Jag
              tror att många av oss har haft en mängd olika sommarjobb. Det
              är klart att det är positivt. Det är positivt att företag, kommuner
              och landsting har möjlighet att anställa ungdomar under ett par
              veckor på sommaren. I år räknar SKL med att det kommer att bli
              ungefär 60 000 sommarjobb inom deras sektor. Samtidigt finns det
              vissa branscher där det är svårt att få ungdomar att arbeta även
              under sommaren. Det gäller till exempel skogsplantering, där det
              antagligen kommer att vara brist så att man måste ta in arbetskraft
              från andra delar av Europa och världen. Det gäller också bärplockning.
              Det är också svårt att få ungdomar att ta säljjobb. En annan bransch
              som är oerhört viktig och där det är små marginaler är kafé- och
              restaurangbranschen. Jag tror att restaurangmomssänkningen kommer
              att få betydelse så att man har råd att ta in sommarvikarier.
            </seg>
          </u>
          <u>
            <seg>
              Sommarjobb är helt klart viktigt och bra. Det är viktigt för
              att man får referenser och meriter som man kan använda i sitt
              framtida jobbsökande. Hillevi Larsson och jag talade tidigare
              om dem som är långtidsarbetslösa och är i sysselsättningsfasen.
              Jag hävdade att det är bra att få referenser och meriter och en
              arbetsgemenskap. Det är bra när man söker jobb.
            </seg>
          </u>
          <note type="speaker">
            Anf. 57 HILLEVI LARSSON (S):
          </note>
          <u>
            <seg>
              Herr talman! När man diskuterar åtgärder är det viktigt att se
              på vilka krav man ställer i den andra ändan. Här finns ett tydligt
              krav, nämligen att de arbetsgivare som skulle få del av den här
              stimulansen, vare sig det är offentliga eller privata arbetsgivare,
              måste erbjuda ungdomarna jobb.
            </seg>
          </u>
          <u>
            <seg>
              Vi skulle vilja införa Nynäshamnsmodellen i hela Sverige med
              statlig stimulans till kommuner. Där är kravet att erbjuda en
              ungdom tre veckors sommarjobb. Det är det som man får stimulansen
              för. Huvuddelen betalas av arbetsgivaren, men man kan få en liten
              stimulans. Regeringen satsade 100 miljoner år 2010, och det resulterade
              i 25 000 sommarjobb. Vi kan se en tydlig skillnad mellan hur många
              sommarjobb som tillkom den sommaren och hur många som tillkom
              förra året och hur många man räknar med ska tillkomma i år.
            </seg>
          </u>
          <u>
            <seg>
              Den här satsningen handlar om 100 miljoner. De andra åtgärder
              som regeringen hänvisar till och som man gör i stället är sänkning
              av restaurangmomsen och sänkning av arbetsgivaravgifter för ungdomar,
              vilket är mångmiljardsatsningar. Skillnaden är att det är kravlöst,
              och det fungerar tyvärr inte.
            </seg>
          </u>
          <u>
            <seg>
              Hittills har det knappt blivit några jobb av krogmomssänkningen.
              Det har inte lett till några större prissänkningar. På vissa håll
              är det en minimal prissänkning, men på många håll leder det bara
              till ökade vinster. Det är samma sak med halveringen av arbetsgivaravgiften.
              Man har inte sagt att företagen måste anställa nya ungdomar för
              att få den halverade arbetsgivaravgiften. Det är det som är felet.
              Man måste våga ställa krav.
            </seg>
          </u>
          <note type="speaker">
            Anf. 58 EVA-LENA JANSSON (S):
          </note>
          <u>
            <seg>
              Herr talman! I det förra inlägget pratade statsrådet om att det
              visserligen var en satsning som man gjorde 2010, men att man inte
              kan göra det generellt. Man kan ju undra varför det är viktigt
              med generella nedsättningar av arbetsgivaravgiften för ungdomar
              eller varför det är viktigt med en generell momssänkning. Bidrag
              till arbetsgivarna är tydligen bra i vissa fall för den här regeringen.
              Man kan också fundera på varför det var viktigt att göra detta
              2010. Man kan vara cynisk och tro att det hänger ihop med ett
              valår. Jag vet inte, men jag hoppas att det inte var så.
            </seg>
          </u>
          <u>
            <seg>
              Nu är det år 2012 och 20 000 färre sommarjobb för ungdomar. Vi
              har en hög arbetslöshet, och vi vet att ungdomar som går sysslolösa
              en hel sommar ägnar sig åt helt andra saker än vad de borde göra.
            </seg>
          </u>
          <u>
            <seg>
              Om regeringen tar frågan på riktigt stort allvar tycker jag att
              man borde ha gjort något riktat. Jag har inte hört argumentet
              för varför regeringen valde att inte göra det i år när vi vet
              att vi har hög arbetslöshet och lågkonjunktur i hela Europa. Det
              är inte valår, men det kan väl inte betyda att ministern inte
              måste göra något.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2011/12:403 om arbetslösheten i Örebro
            län
          </note>
          <note type="speaker">
            Anf. 59 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Håkan Bergman har frågat mig vilka insatser jag
              och regeringen gör för att möta den växande arbetslösheten i Sverige.
              Han har vidare frågat mig vilka åtgärder som utformas för Örebro
              län mot bakgrund av de olika slag som arbetsmarknaden där drabbats
              av.
            </seg>
          </u>
          <u>
            <seg>
              Enligt vårens arbetskraftsundersökningar från SCB ser vi ingen
              ökning av arbetslösheten. Sysselsättningen har fortsatt att öka
              under första kvartalet, om än i minskad takt. Med tanke på det
              ekonomiska läget i vår omvärld är utvecklingen med andra ord förvånansvärt
              positiv, men jag är långt ifrån nöjd.
            </seg>
          </u>
          <u>
            <seg>
              Arbetslösheten ligger fortsatt på en hög nivå. Även med ett produktivt
              näringsliv och väl skötta statsfinanser påverkas vi av den svaga
              konjunkturen i delar av vår omvärld. En minskad efterfrågan i
              Europa riskerar att slå hårt mot ett litet exportberoende land
              som Sverige. Det är ingenting som vi rår över, men vi måste förhålla
              oss till det. Vi har därför stora utmaningar framför oss.
            </seg>
          </u>
          <u>
            <seg>
              När många länder i Europa måste spara har Sverige i stället utrymme
              i statsfinanserna för att vidta kraftfulla insatser. I budgetpropositionen
              2012 kunde därför regeringen lägga fram ett arbetsmarknadspaket
              som innehöll både strukturella åtgärder för att minska långtidsarbetslösheten
              och temporära insatser för att möta en ökad arbetslöshet. Ytterligare
              8 miljarder kronor satsas på den aktiva arbetsmarknadspolitiken
              under kommande år. Det handlar till exempel om arbetsmarknadsutbildning,
              arbetspraktik, fler arbetsförmedlare och förstärkt anställningsstöd.
            </seg>
          </u>
          <u>
            <seg>
              Jag vill ge några exempel på dessa åtgärder som vidtagits för
              att svara på Håkan Bergmans första fråga.
            </seg>
          </u>
          <u>
            <seg>
              Under 2012 har Arbetsförmedlingens förvaltningsresurser ökats
              med 1,2 miljarder kronor för att kunna ge bättre stöd till de
              arbetslösa.
            </seg>
          </u>
          <u>
            <seg>
              Aktiviteten och kvaliteten i jobb- och utvecklingsgarantin höjs
              genom ökade förmedlingsresurser och ett effektivare arbetssätt.
              Deltagarna kommer därför i större utsträckning att kunna få aktiva
              insatser, vilket leder till ett ökat utflöde till arbete och utbildning.
            </seg>
          </u>
          <u>
            <seg>
              Vidare utvecklas Arbetsförmedlingens arbete med arbetsgivarkontakter,
              vilket också väntas gynna garantideltagarna och förbättra möjligheterna
              att ordna fram bra praktikplatser.
            </seg>
          </u>
          <u>
            <seg>
              En arbetsgivare som anställer en person med ett nystartsjobb
              får en ekonomisk kompensation motsvarande nästan halva lönekostnaden.
              Enligt en utvärdering gjord av Institutet för arbetsmarknads-
              och utbildningspolitisk utvärdering (IFAU) bidrar nystartsjobb
              till att förkorta arbetslöshetstiderna. Regeringen har också öppnat
              upp för fler äldre att få nystartsjobb genom en förlängning av
              villkor med kortare kvalifikationstid. Personer som har fyllt
              55 år kan kvalificera sig för nystartsjobb redan efter sex månader,
              i stället för efter tolv månader. Vi ser i dagsläget totalt över
              40 000 i nystartsjobb.
            </seg>
          </u>
          <u>
            <seg>
              När det gäller Håkan Bergmans fråga om vilka åtgärder som utformas
              för Örebro län är svaret följande: Det är såklart olyckligt och
              beklagligt att drabbas av varsel. Om varslen realiseras som uppsägningar
              kan det innebära en ökad utmaning för Arbetsförmedlingen på regional
              nivå.
            </seg>
          </u>
          <u>
            <seg>
              Det ingår dock i Arbetsförmedlingens uppdrag och ansvar att använda
              tilldelade resurser för att hjälpa personer som blivit arbetslösa
              eller varslats om uppsägning. Detta kan man göra inom ramen för
              den tidigare nämnda utökningen av arbetsmarknadspolitiken, exempelvis
              de satsningar som görs på arbetsmarknadsutbildning och arbetspraktik.
            </seg>
          </u>
          <u>
            <seg>
              Arbetslinjen är därmed underbyggd av en aktiv arbetsmarknadspolitik
              som jag ständigt vill utveckla.
            </seg>
          </u>
          <note>
            Då Håkan Bergman, som framställt interpellationen, anmält att
            han var förhindrad att närvara vid sammanträdet medgav talmannen
            att Eva-Lena Jansson i stället fick delta i överläggningen.
          </note>
          <note type="speaker">
            Anf. 60 EVA-LENA JANSSON (S):
          </note>
          <u>
            <seg>
              Herr talman! Jag vill börja med att tacka arbetsmarknadsministern
              för svaret på Håkan Bergmans interpellation.
            </seg>
          </u>
          <u>
            <seg>
              När jag läser arbetsmarknadsministerns svar känner jag en liten
              oro. Jag kan läsa: Enligt vårens arbetskraftsundersökningar från
              SCB ser vi ingen ökning av arbetslösheten.
            </seg>
          </u>
          <u>
            <seg>
              Men det är det Håkan Bergman försöker peka på i sin interpellation.
              Det är 14 000 fler arbetslösa än för ett år sedan. Det motsvarar
              8,2 procent av den registrerade arbetskraften. Håkan Bergman nämner
              i sin interpellation att 199 000 personer var öppet arbetslösa,
              medan 185 000 personer deltog i program med aktivitetsstöd.
            </seg>
          </u>
          <u>
            <seg>
              Om man i svaret hänvisar till den politik och det beslut som
              man tog om en budget för föregående år, inför det här kommande
              året, med de varsel som vi har fått i länet, tycker jag att det
              är illavarslande.
            </seg>
          </u>
          <u>
            <seg>
              Håkan Bergman nämner bland annat varslet på ESAB i Laxå. Det
              är 170 personer som varslas om uppsägning. Jag tror att det blev
              163, men jag tror att det stod i tidningen i går att det var 167
              personer. Det motsvarar ungefär 15 000 personer i Stockholm. Då
              får man lite perspektiv på vilka effekter det får för kommunen
              Laxå.
            </seg>
          </u>
          <u>
            <seg>
              Han nämner också varsel på Lithells i Hallsberg och varsel för
              30 personer i Karlskoga och 10 personer i Askersund. Det har också
              tidigare varit fler varsel.
            </seg>
          </u>
          <u>
            <seg>
              Det är många varsel i ett län som samtidigt växlar upp på andra
              ställen, på andra orter och får fler jobb. Därav kommer frågan:
              Vilka insatser gör statsrådet och regeringen för att möta den
              växande arbetslösheten i Sverige?
            </seg>
          </u>
          <u>
            <seg>
              När man, herr talman, läser statsrådets svar kan man tolka det
              som att regeringen egentligen inte är bekymrad, eftersom arbetslösheten
              är mycket högre ute i Europa och det ändå har lagts fram en budget
              i höstas som säkert klarar av detta. Jag är lite tveksam till
              det.
            </seg>
          </u>
          <u>
            <seg>
              Nystartsjobben tycker jag är en bra insats. Det är lite synd
              att inte fler får nystartsjobb, och det är synd att fler inte
              får jobb över huvud taget.
            </seg>
          </u>
          <u>
            <seg>
              I svaret skriver ministern: Det ingår dock i Arbetsförmedlingens
              uppdrag och ansvar att använda tilldelade resurser för att hjälpa
              personer som blivit arbetslösa eller varslats om uppsägning. Detta
              kan man göra inom ramen för den tidigare nämnda utökningen.
            </seg>
          </u>
          <u>
            <seg>
              Men om pengarna inte räcker till, statsrådet, vad ska Arbetsförmedlingen
              i Örebro län göra i så fall? Kan statsrådet se till att Arbetsförmedlingen
              omfördelar? Är det så det kommer att bli? Blir det en omfördelning
              från andra arbetsförmedlingar?
            </seg>
          </u>
          <u>
            <seg>
              I en tidigare interpellation har jag pekat på att andelen jobb
              minskar med 13,2 procent i Sverige, och i Örebro län har de minskat
              med 17 procent sedan föregående år, medan utvecklingen i fas 3
              är precis tvärtom: där är det en ökning i nästan samma omfattning
              som jobben försvinner.
            </seg>
          </u>
          <u>
            <seg>
              Herr talman! Jag skulle gärna vilja ha svar från statsrådet på
              mina frågor.
            </seg>
          </u>
          <note type="speaker">
            Anf. 61 GUNNAR ANDRÉN (FP):
          </note>
          <u>
            <seg>
              Herr talman! Efter en mer än fyra månader lång sjukskrivning
              känns det inspirerande att åter vara med i en debatt. Efter att
              i dag ha lyssnat till många interpellationsdebatter är det en
              del argument som trots allt känns igen, efter den tidsperioden.
            </seg>
          </u>
          <u>
            <seg>
              Jag tycker att den här interpellationen skiljer sig avsevärt
              från många av de andra. Jag tycker dock att den är ställd till
              fel statsråd.
            </seg>
          </u>
          <u>
            <seg>
              Om man vill öka sysselsättningen måste man ta sin utgångspunkt
              i att det handlar om företagsamheten. Utan företagare blir det
              inga företag. Utan företag blir det inga arbetsgivare. Utan arbetsgivare
              blir det inga arbetstillfällen.
            </seg>
          </u>
          <u>
            <seg>
              Den här interpellationen är ställd med utgångspunkt i Örebro
              och gäller hur vi ska öka sysselsättningen i Sverige.
            </seg>
          </u>
          <u>
            <seg>
              I helgen som var hade jag tillfälle att åka genom några delar
              av Örebro län, Dalarnas län, Västmanlands län och även Upplands
              län. Man kommer då till orter som heter till exempel Horndal,
              en gång en lysande ort med fantastiska naturresurser men nu en
              ort med en tynande tillvaro.
            </seg>
          </u>
          <u>
            <seg>
              Man kan fråga sig: Varför går det just nu bra för Norrbotten?
              Ja, det beror på att vi har sådana naturresurser där uppe som
              vi tar vara på och utvecklar.
            </seg>
          </u>
          <u>
            <seg>
              Om vi hade bevarat allt som hade funnits i Horndal, Gammelstilla
              och vad det kan vara alla dessa orter som finns då hade vi inte
              kunnat satsa på de nya jobben, på utbildning och på att bli ett
              land med höga löner, kunskap och så vidare.
            </seg>
          </u>
          <u>
            <seg>
              Jag tror till och med, herr talman, att man kan gå tillbaka till
              Christopher Polhem på 1690-talet, som var en av dem som lade grunden
              för den tekniska utvecklingen i vårt land. Gotlänning var han
              dessutom, och han hamnade i övriga Sverige.
            </seg>
          </u>
          <u>
            <seg>
              Om vi inte ser till att företagens villkor blir bra, då hjälper
              det inte hur mycket resurser vi än kommer att satsa på just Arbetsförmedlingen.
            </seg>
          </u>
          <u>
            <seg>
              Jag har i debatten hört att alliansregeringen tillskrivs åsikter
              men även avsikter som jag inte känner mig befryndad med över huvud
              taget. Jag tror för min del att Socialdemokraterna verkligen tror
              på sin politik, för annars skulle man inte ha framfört den.
            </seg>
          </u>
          <u>
            <seg>
              Jag menar att det är viktigt att man respekterar olika infallsvinklar
              på politik. Var det bättre förr? Är vi på rätt spår? Jag är ingen
              garant för att allt har blivit bättre sedan 2006. Men jag vet
              att allt inte var ännu bättre före 2006.
            </seg>
          </u>
          <u>
            <seg>
              Efter att ha lyssnat på en så här lång debatt vill jag säga att
              det är väldigt viktigt att vi i vårt lilla land som är utsatt
              för så stora påfrestningar från Europa och är så exportberoende
              respekterar varandra bättre och inser att vi utan kunskap och
              samförstånd inte kommer att kunna bereda fler människor jobb i
              detta land.
            </seg>
          </u>
          <u>
            <seg>
              Herr talman! Det var roligt att vara tillbaka efter så här lång
              tid borta.
            </seg>
          </u>
          <u>
            <seg>
              (TALMANNEN: Det är ömsesidigt.)
            </seg>
          </u>
          <note type="speaker">
            Anf. 62 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag vill också välkomna Gunnar Andrén, som tappert
              har suttit här sedan kl. 11 i morse och lyssnat.
            </seg>
          </u>
          <u>
            <seg>
              För att nyansera debatten och diskussionen: Det finns egentligen
              inte någon enkel lösning på de problem som vi står inför. De är
              mångfasetterade, och det krävs många olika verktyg i verktygslådan.
            </seg>
          </u>
          <u>
            <seg>
              Läget är fortsatt ansträngt på arbetsmarknaden. Vi påverkas mer
              än vi kanske tror av vad som händer i vår omvärld. Vi ser också
              att företag som dem som interpellanten nämner lämnar Sverige och
              etablerar sig i ett grannland. Då är det viktigt att det finns
              ett bra näringslivsklimat och att företagen vågar starta och kan
              växa och att det finns goda villkor, precis som Gunnar Andrén
              tar upp.
            </seg>
          </u>
          <u>
            <seg>
              Men för att bli lite mer konkret när det gäller de personer som
              riskerar att bli arbetslösa i Örebro län: Arbetsförmedlingen är
              numera en enda sammanhållen myndighet med ett nationellt ansvar.
              Det gör att det är lättare att flytta resurser, såväl ekonomiska
              som personella, till de platser som berörs mest.
            </seg>
          </u>
          <u>
            <seg>
              Ett bra exempel på det är den inrättade arbetsförmedlingen nere
              i Trollhättan, där man etablerade ett nytt kontor på plats och
              där man jobbar tätt tillsammans med omställningsföretagen och
              på ett effektivt sätt nyttjar de resurser som vi har för att hjälpa
              människor att komma tillbaka.
            </seg>
          </u>
          <u>
            <seg>
              En nyhet från januari i år att de som riskerar långtidsarbetslöshet
              kan få tidiga insatser på ett annat sätt än som var fallet förut.
              Blir man friställd har man kontakt med sitt omställningsföretag
              i de fall företaget har kollektivavtal. Man får ofta bra hjälp,
              man står nära arbetsmarknaden, man har inte hunnit vara arbetslös
              någon längre period och många kommer snabbt i arbete. Men för
              dem som har bristande skolunderbyggnad kan Arbetsförmedlingens
              snabbspår vara ett alternativ.
            </seg>
          </u>
          <u>
            <seg>
              Örebro län ligger också bra till geografiskt. Det finns starka
              arbetsmarknader på pendlingsavstånd i såväl Västerås och Uppland
              som Stockholmsområdet. Den aktiva arbetsmarknadspolitiken kommer
              att komma personer i Örebro län liksom i övriga Sverige till del.
            </seg>
          </u>
          <u>
            <seg>
              Vid de regelbundna möten vi har med Arbetsförmedlingen följer
              vi den ekonomiska utvecklingen noggrant, och det finns goda resurser
              inom Arbetsförmedlingen. Skulle det behövas mer resurser återkommer
              vi till riksdagen om det.
            </seg>
          </u>
          <note type="speaker">
            Anf. 63 EVA-LENA JANSSON (S):
          </note>
          <u>
            <seg>
              Herr talman! Välkommen tillbaka, Gunnar Andrén! Det är kul att
              ha dig här igen. Jag har saknat dig i debatterna. Det är dock
              några andra som har försökt hoppa in i stället.
            </seg>
          </u>
          <u>
            <seg>
              Jag tackar arbetsmarknadsministern för att hon konkretiserade
              svaret lite. Jag är ändå fundersam över om regeringen förutsåg
              den typ av arbetsnedgång som vi nu ser över stora delar av landet,
              och därav min fråga. Det är nämligen viktigt att det finns en
              beredskap för att kunna agera.
            </seg>
          </u>
          <u>
            <seg>
              Vi har sett hur Arbetsförmedlingen tidigare har lämnat tillbaka
              medel till staten för att man trots den höga arbetslösheten inte
              har kunnat göra av med dem.
            </seg>
          </u>
          <u>
            <seg>
              Arbetsmarknadsministern medger ju detta: Arbetslösheten ligger
              fortsatt på en hög nivå. Jag tror att arbetsmarknadsministerns
              kollega Anders Borg till och med har kallat det massarbetslöshet.
              Det gjorde även statsministern, men det var innan han satt i regeringen.
            </seg>
          </u>
          <u>
            <seg>
              Är regeringen beredd att skjuta till resurser om det inte räcker
              till? Är man beredd att förändra regelverket för Arbetsförmedlingen?
              Min bild är att Arbetsförmedlingen lämnade tillbaka pengar trots
              att det behövdes riktiga insatser.
            </seg>
          </u>
          <u>
            <seg>
              Jag delar arbetsmarknadsministerns uppfattning att många av dem
              som har blivit varslade har efterfrågats på arbetsmarknaden. Det
              som kan behövas är att man till exempel får en tilläggsutbildning
              som Arbetsförmedlingen eller ett annat företag kan bistå med så
              att man får en snabb omställning och kan komma tillbaka. Man kanske
              inte ens behöver vara arbetslös speciellt länge.
            </seg>
          </u>
          <u>
            <seg>
              Håkan Bergman har ställt frågan till arbetsmarknadsministern
              för att han möter den växande arbetslösheten i Sverige, och här
              har jag uppfattat att det är arbetsmarknadsministern som är ansvarig.
              De som har försökt ställa frågor till näringsministern har ofta
              fått dem vidarebefordrade till bland andra arbetsmarknadsministern.
              Det är alltså inte helt enkelt att få svar från den minister man
              önskar, men när det gäller näringsministerns insatser är jag tveksam
              om jag hade fått ett bättre svar.
            </seg>
          </u>
          <u>
            <seg>
              Så tillbaka till arbetsmarknadsministern: Menar ministern att
              regeringen i höstbudgeten förutsåg den kris vi ser och att frågan
              därmed är avklarad?
            </seg>
          </u>
          <note type="speaker">
            Anf. 64 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Regeringen gjorde i budgeten prognoser tillsammans
              med andra institut, till exempel KI, för vad vi trodde skulle
              komma. Men regeringen kunde såklart inte förutse att man skulle
              säga upp 170 personer i Laxå.
            </seg>
          </u>
          <u>
            <seg>
              Vi har dock tagit höjd i budgeten, så det ska finnas resurser
              för omställning. Det är viktigt. Vi tog kanske till och med i
              lite för mycket, och därför fick Arbetsförmedlingen lämna tillbaka
              en del pengar.
            </seg>
          </u>
          <u>
            <seg>
              Det är dock viktigt att det finns resurser för att möta och mota
              arbetslösheten och för att förhindra långtidsarbetslöshet.
            </seg>
          </u>
          <u>
            <seg>
              Jag är glad över att vi numera kan erbjuda ett snabbspår för
              personer med särskilda bekymmer. Det är en speciell grupp som
              behöver lite extra resurser för att kunna ställa om från ett arbete
              till ett annat.
            </seg>
          </u>
          <u>
            <seg>
              Den stora utmaningen ligger inte i de personer som står nära
              arbetsmarknaden och som inte ens har blivit arbetslösa, utan den
              stora utmaningen är de långtidsarbetslösa där vi har en stor mängd
              personer med funktionsnedsättning, personer födda utanför Europa,
              som inte har kommit in på den svenska arbetsmarknaden, och ungdomar
              med felaktig eller ingen utbildning alls.
            </seg>
          </u>
          <u>
            <seg>
              Min uppgift är att tillförsäkra att Arbetsförmedlingen har de
              resurser som man behöver och att resurserna kan omallokeras till
              de delar av landet där de behövs bäst. Därför var det en angelägen
              och viktig reform när Arbetsförmedlingen blev en myndighet, för
              då kan man bli ännu mer effektiv.
            </seg>
          </u>
          <note type="speaker">
            Anf. 65 EVA-LENA JANSSON (S):
          </note>
          <u>
            <seg>
              Herr talman! Jag tackar ministern för kompletterande svar. Varför
              satsar inte arbetsmarknadsministern och regeringen mer på utbildningsinsatser
              för att möta den växande arbetslösheten och dem som står utanför
              i dag? Varför ser vi att andelen som får offentligt skyddad anställning
              eller lönebidragsanställning har minskat? Det är ju dessa personer
              som behöver detta stöd. Varför lyckas inte Arbetsförmedlingen?
            </seg>
          </u>
          <u>
            <seg>
              Vad är det som gör att regeringen inte väljer att satsa mer på
              till exempel vuxenutbildningen om behovet ökar och vi ser att
              fler personer i dag inte har tillräckligt gedigen utbildning för
              att komma ut på arbetsmarknaden? Vore det inte bra att satsa mer
              på vuxenutbildning, arbetsmarknadspolitik och offentligt skyddad
              anställning och lönebidrag? Jag tycker att det vore en bra satsning.
            </seg>
          </u>
          <u>
            <seg>
              Herr talman! Kanske kan ministern ge mig glädjande svar så här
              i slutet av interpellationsdebatten.
            </seg>
          </u>
          <note type="speaker">
            Anf. 66 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Det som alldeles nyss har skett är att tidigare
              socialförsäkringsminister Cristina Husmark Pehrsson har lämnat
              över en utredning till regeringen som vi kommer att remittera
              i dagarna. Den handlar just om hur stödet till personer som har
              det extra tufft ska kunna bli mer effektivt och träffsäkert. Syftet
              är inte att minska statens åtagande utan att göra så att det når
              många fler. Samhall är en del i detta och lönebidragen och nivån
              på dem en annan del. Här finns också andra förslag.
            </seg>
          </u>
          <u>
            <seg>
              Utredningen kommer att fortsätta i höst genom att lyfta fram
              bra exempel på arbetsgivare. Vad är det som gör att vissa lyckas
              anställa personer som står långt ifrån medan andra inte gör det?
              Här finns mycket kunskap att hämta.
            </seg>
          </u>
          <u>
            <seg>
              Lönebidragen har minskat, men i stället har trygghetsanställningarna
              ökat. De har balanserat upp varandra. Det är ändå en utmaning
              att många har svårt att komma in på arbetsmarknaden.
            </seg>
          </u>
          <u>
            <seg>
              Utbildning är viktigt, men det är inte det enda som är viktigt.
              Det beror på. Man måste anpassa insatsen för varje individ och
              också efter vad det finns för arbetsmarknadsutsikter där man bor
              och verkar. Man måste få en utbildning som är relevant så att
              man kan få ett arbete. Det är inte vettigt att sätta folk i stora
              utbildningsinsatser, utan de flesta ska söka arbete och komma
              in på det sättet.
            </seg>
          </u>
          <u>
            <seg>
              Det är viktigt att de som blir arbetslösa eller riskerar arbetslöshet
              i Örebro får ett bra stöd från Arbetsförmedlingen och också möjlighet
              att se hur arbetsmarknaden ser ut utanför Örebro län där det kanske
              just nu ser lite ljusare ut.
            </seg>
          </u>
          <u>
            <seg>
              Vi ser att sysselsättningen har ökat med 200 000 de senare åren,
              och det är hoppfullt trots att vi har en allvarlig kris.
            </seg>
          </u>
          <u>
            <seg>
              Jag önskar en trevlig sommar till herr talmannen, kansliet och
              riksdagsledamöterna.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Svar på interpellation 2011/12:427 om illojal konkurrens
            inom åkerinäringen
          </note>
          <note type="speaker">
            Anf. 67 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Peter Persson har frågat mig vilka åtgärder jag
              avser att vidta för åkerinäringen i syfte att komma bort från
              osund konkurrens. Vidare frågar Peter Persson hur regeringen vill
              skapa fler jobb inom transportsektorn.
            </seg>
          </u>
          <u>
            <seg>
              Jag svarar nu liksom tidigare på liknande frågor från Peter Persson
              och andra riksdagsledamöter att det förstås är oacceptabelt om
              seriösa förare och åkare får lida för att andra inte följer gällande
              regelverk. Detta gäller oavsett nationalitet eller ursprungsland.
              Regeringen har därför fattat beslut om att ge Rikspolisstyrelsen
              och Transportstyrelsen i uppdrag att se över regelefterlevnaden
              inom yrkestrafiken på väg och senast i mars nästa år återkomma
              med förslag på åtgärder för att underlätta och effektivisera myndigheternas
              tillsyn och kontroll av yrkestrafiken på väg. I uppdraget ingår
              även att lämna förslag till eventuella författningsändringar.
              Jag avser att skyndsamt bereda de förslag som myndigheterna kommer
              att presentera i redovisningen av regeringsuppdraget.
            </seg>
          </u>
          <u>
            <seg>
              Även om frågor om arbets- och anställningsvillkor är arbetsmarknadsministerns
              ansvar kan jag konstatera att det inte är aktuellt med någon särreglering
              för en specifik bransch. När det gäller lönebildning bör vi naturligtvis
              upprätthålla den svenska modellen med kollektivavtal där ansvarstagande
              parter kommer överens om rimliga villkor. Oavsett bransch arbetar
              regeringen för att det ska löna sig bättre att arbeta, för att
              det ska bli enklare och mindre kostsamt att anställa samt för
              att fler företag ska kunna starta, stanna och växa i Sverige.
              Regeringen avser inte att vidta någon särskild åtgärd för att
              skapa fler jobb inom just transportsektorn.
            </seg>
          </u>
          <u>
            <seg>
              Sverige är liksom hela EU beroende av ett väl fungerande transportsystem.
              I det ingår utländska transportföretags och anställdas transportarbete.
              Jag och regeringen är för en fri inre marknad, där tjänster kan
              röra sig över gränserna. Åtgärder för att till exempel begränsa
              europeiska åkare från att utföra tillfälliga inrikestransporter
              på väg anser jag inte gynnar vare sig transportnäringen, transportköparna
              eller miljön. Tvärtom välkomnar jag möjligheterna för europeiska
              åkare att verka inom hela unionen under tydliga spelregler.
            </seg>
          </u>
          <note type="speaker">
            Anf. 68 PETER PERSSON (S):
          </note>
          <u>
            <seg>
              Herr talman! Jag tackar statsrådet för svaret, även om hon nog
              har en insikt om att jag hade önskat någonting mer.
            </seg>
          </u>
          <u>
            <seg>
              Utan svensk åkerinäring hade vi inte haft någon mjölk på frukostbordet,
              någon glass i kiosken den vackra sommardagen eller andra viktiga
              förnödenheter som vi behöver införskaffa. Det är en nyckel i ett
              modernt samhälle att distribution och transporter fungerar.
            </seg>
          </u>
          <u>
            <seg>
              Det är också en viktig bransch ur sysselsättningssynpunkt, med
              116 000 förare i 10 000 företag. I snitt är det fem bilar som
              arbetar. Det är alltså en viktig småindustriell verksamhet vi
              talar om. Det är en bransch som i dag är i djup kris. Den tidigare
              svenska internationella trafiken är utraderad. Nu är inrikestrafiken
              utrotningshotad.
            </seg>
          </u>
          <u>
            <seg>
              År 2011 hade vi 200 konkurser. I dag har 40 procent av företagen
              lönsamhetsproblem. Orsaken till detta är ensidigt lönedumpning
              och social dumpning av marknaden som leder till bristande respekt
              för vilotider och säkerhet samt usla villkor för chaufförer, som
              tvingas till ageranden som leder till brister i trafiksäkerhet.
              Vi hör om smuggling av alkohol och annat som drabbar ungdomar.
              År 2011 förlorade vi kanske 18 000 jobb, enligt branschen.
            </seg>
          </u>
          <u>
            <seg>
              Ropen kommer från både fackliga organisationer och branschorganisationer:
              Gör någonting nu! Tillståndet är nu sådant att man handlar med
              bilar och omregistrerar bilar i utlandet som används till reguljär
              inrikestrafik utan att erlägga några avgifter och utan att kontrolleras.
              Det handlar om chaufförer som importeras, om uttrycket tillåts,
              med F-skatt eller så kallat falskt egenföretagande. Det finns
              betydande företag som kan ha nära 150 bilar men noll anställda.
            </seg>
          </u>
          <u>
            <seg>
              Jag vänder mig inte mot chaufförer från andra länder. Jag vänder
              mig mot de usla villkor som finns och den snedvridna konkurrens
              som hotar att slå ut hela näringen. Varför kan inte statsrådet
              nu ta ett initiativ till att Transportstyrelsen och Rikspolisstyrelsen
              ska kontrollera verksamheterna bättre? Varför kan inte statsrådet
              nu ta fram ett förslag om att svenska kollektivavtal ska gälla
              i Sverige? Om dessa två åtgärder skyndsamt vidtas kan vi rädda
              en bransch som annars kan gå fullständigt förlorad.
            </seg>
          </u>
          <note type="speaker">
            Anf. 69 HILLEVI LARSSON (S):
          </note>
          <u>
            <seg>
              Herr talman! Det är illa nog att många arbetstillfällen slås
              ut och att det sker en underbudskonkurrens där människor kör omkring
              med låga löner och dåliga villkor. Det som gör det ännu värre
              är att detta sker på svenska vägar i Sverige. Det innebär dessutom
              faror, inte minst när det gäller trafiksäkerheten.
            </seg>
          </u>
          <u>
            <seg>
              Mycket av detta handlar om att spara pengar. Man sparar in på
              säkerheten, som arbetsmiljövillkoren för chaufförerna när det
              gäller dygnsvila. Man driver de stackars chaufförerna till det
              yttersta, vilket riskerar att leda till att de blir totalt utmattade
              och inte sover ordentligt. Det handlar även om till exempel spännanordningarna
              man fraktar tungt lass med. Det riskerar att leda till att vi
              får allvarliga olyckor när man inte följer säkerhetskraven. Att
              frågan har så många dimensioner tycker jag gör den ännu mer angelägen.
            </seg>
          </u>
          <u>
            <seg>
              Det finns även indikationer på att en del av den oseriösa verksamheten
              har kopplingar till organiserad brottslighet. Det har till och
              med förekommit fall där fackligt aktiva blivit hotade för att
              de slår larm om de fruktansvärda förhållanden som många chaufförer
              arbetar under.
            </seg>
          </u>
          <u>
            <seg>
              När det gäller lastbilstrafiken är detta ett jättestort problem.
              Men även för de lite kortare transporterna, till exempel inom
              taxinäringen, finns det stora problem. Det är laglösheten som
              råder på många håll.
            </seg>
          </u>
          <u>
            <seg>
              Man trodde kanske på en del håll att det skulle bli bättre, att
              konkurrensen skulle leda till att det blev lägre priser för passagerarna,
              exempelvis inom taxinäringen, och att det skulle bli bättre även
              när det gäller längre transporter med till exempel lastbilar.
              Men vi kan se att det har blivit precis tvärtom.
            </seg>
          </u>
          <u>
            <seg>
              De som nu bönar och ber om regleringar och kontroller är den
              seriösa näringen. Det är näringen själv och de som arbetar där,
              inte bara de enskilda chaufförerna utan också större företag,
              som vädjar om en reglering. De seriösa företagen håller nämligen
              på att bli totalt utkonkurrerade av de oseriösa. Det är egentligen
              det allra värsta. De seriösa känner sig pressade att själva bli
              oseriösa för att över huvud taget klara konkurrensen. Valet står
              mellan att bli oseriös och att slås ut i konkurrensen. Det är
              ett fruktansvärt val som ingen någonsin ska behöva ställas inför.
            </seg>
          </u>
          <u>
            <seg>
              Men detta slår inte bara mot dem som jobbar med detta och riskerar
              att förlora jobbet och chaufförer som utnyttjas till det yttersta
              för att få lov att behålla jobbet. Till exempel har det blivit
              allt vanligare att utländska konferensdeltagare och turister blir
              lurade när de ska åka taxi. Det står en uppsjö av taxibilar vid
              stationerna i städerna, och de oseriösa kan direkt ringa in en
              passagerare som inte kan språket ordentligt och som inte kan geografin
              och vet hur mycket det kostar.
            </seg>
          </u>
          <u>
            <seg>
              Det finns fall där människor har fått betala många hundra kronor
              eller till och med tusentals kronor för en mycket kort resa.
            </seg>
          </u>
          <u>
            <seg>
              Inom lastbilsnäringen vet vi alla problem som finns med utnyttjande
              och säkerhetsproblem och att man inte betalar avgifter och inte
              följer gällande miljökrav. Det krävs därför en rejäl upprensning
              inom hela denna bransch.
            </seg>
          </u>
          <note type="speaker">
            Anf. 70 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Peter Persson talade lite grann om betydelsen av
              bra transporter. Naturligtvis är en förutsättning för företag
              att kunna verka och växa att det finns bra transporter och en
              god infrastruktur.
            </seg>
          </u>
          <u>
            <seg>
              Det omvända rådde naturligtvis hösten 2008 på marknaden. Den
              finansiella och ekonomiska krisen fick direkt konsekvenser för
              företagandet, inte minst exportsidan, vilket påverkade hela transportsektorn.
            </seg>
          </u>
          <u>
            <seg>
              Nu kan vi förvisso se, inte minst inom åkerinäringen, att man
              är tillbaka igen och har återhämtat sig till de nivåer som fanns
              före krisen. Det är i stort sett gott.
            </seg>
          </u>
          <u>
            <seg>
              Grunden för bra företagande inom åkeribranschen är att vi har
              tillväxt i landet och ett bra näringsliv i övrigt så att man de
              facto har något att transportera.
            </seg>
          </u>
          <u>
            <seg>
              Den bild som Peter Persson ger av det osunda delar jag. Det är
              aldrig sunt om oseriösa riskerar att konkurrera ut dem som verkligen
              följer de regelverk som gäller. Jag tycker att vi ska vara mycket
              noga i denna debatt så att den inte bara handlar om utländska
              åkare. Detta måste gälla oavsett nationalitet och varifrån man
              kommer. Alla ska följa de regler som gäller.
            </seg>
          </u>
          <u>
            <seg>
              I mina kontakter inte minst med åkerinäringen är vi rätt överens
              om att vi har en bra lagstiftning och att det i grunden finns
              bra regler. Problemet uppstår när uppföljning, tillsyn och påföljd
              inte sker när det gäller den som faktiskt inte sköter sig.
            </seg>
          </u>
          <u>
            <seg>
              Peter Persson säger att vi borde kontrollera bättre nu. Men det
              är precis det som ingår i det uppdrag som har getts till Transportstyrelsen
              tillsammans med Rikspolisstyrelsen att titta på regelefterlevnaden.
              Det är det första som man ska återkomma med senare i höst. I mars
              nästa år ska vi ha med oss förslagen och det som möjligtvis behöver
              göras om. I detta arbete är det flera olika myndigheter som är
              med i ett samråd. Men i början av våren har det också varit ett
              stort aktörsmöte där även åkerinäringens olika företag har varit
              med. Vi ser det som viktigt att göra något gemensamt åt detta.
            </seg>
          </u>
          <u>
            <seg>
              När det gäller det som Hillevi Larsson är inne på vill jag bara
              påminna om de senaste lagförändringarna som ni här i riksdagen
              har genomfört under våren och som redan har trätt i kraft från
              den 1 juni i år. Det gäller bland annat vägarbetstidsbestämmelserna
              som gäller från den 1 juni och som också gäller egenföretagare.
              Men vi har också fått en ny lag för yrkestrafik där vi gjorde
              ett förtydligande i fråga om en ny taxitrafiklag.
            </seg>
          </u>
          <u>
            <seg>
              Jag skulle gå över till taxifrågan. I uppdraget som gavs till
              Transportstyrelsen och Rikspolisstyrelsen handlar det om yrkestrafik
              på väg. Det gäller alltså åkare i lastbilsföretagande, taxi men
              också buss. Man ska titta på regelefterlevnaden och se hur det
              ser ut i fråga om tillstånd.
            </seg>
          </u>
          <u>
            <seg>
              Dessutom kommer direktiven i fråga om hur , inte om längre, redovisningscentraler
              ska kunna tas i bruk. Detta är man positiv till också från taxibranschen.
            </seg>
          </u>
          <u>
            <seg>
              Jag har förstått från svensk taxi att branschen själv inte önskar
              en prisreglering. Får man en maximisättning i fråga om pris riskerar
              det att ta bort de incitament som finns för dem som vill ge mer
              eller bättre service. Däremot finns det fortfarande krav på att
              information om avtal och pris som gäller ska vara mycket tydlig.
              Även där måste vi tillsammans jobba mer med information.
            </seg>
          </u>
          <note type="speaker">
            Anf. 71 PETER PERSSON (S):
          </note>
          <u>
            <seg>
              Herr talman! I dag fick jag en artikel skriven i går, tror jag,
              från en av de ledande i Sveriges Åkeriföretag i Skaraborg, Thomas
              Morell. Jag blev lätt chockad när jag läste vad han har skrivit.
              Han skriver bland annat:
            </seg>
          </u>
          <u>
            <seg>
              De en gång så stolta visioner om hög trafiksäkerhet och god miljöhänsyn,
              har helt hamnat på skam. På bekostnad av säkerheten främjas i
              dagsläget billigaste transporten.
            </seg>
          </u>
          <u>
            <seg>
              Han beskriver ett ekipage som förra veckan lämnade Göteborgs
              hamn med 28 ton frätande syra. Föraren hade över huvud taget inte
              de certifikat som krävdes. Fordonet var inte skyltat på rätt sätt.
            </seg>
          </u>
          <u>
            <seg>
              En förare från ett annat europeiskt land kör inrikes i Sverige,
              anställd av ett bemanningsföretag i ett annat land med uppdrag
              att köra lastbil i Sverige. I samband med anställningen utfärdades
              körkort, förarkort och så kallat ADR-intyg för att få köra farligt
              gods. Han har inte genomgått någon av dessa utbildningar, och
              dessa handlingar är naturligtvis utfärdade av en mindre noggrann
              affärsman.
            </seg>
          </u>
          <u>
            <seg>
              Jag vill erinra statsrådet om att jag inledningsvis sade att
              jag inte vänder mig mot chaufförerna, utan jag vänder mig mot
              chaufförernas villkor. Det som jag här beskriver är en enskild
              förare som är arbetslös i vår stora värld och som rekryteras och
              utnyttjas å det grövsta i vårt land. Det är naturligtvis den som
              står för exploateringen som jag vänder mig mot.
            </seg>
          </u>
          <u>
            <seg>
              Det finns två instrument för att åtgärda det omgående och nu,
              nämligen genom en tydligare, tätare och bättre kontroll. Sedan
              inser jag att rättsverkan tar tid. Men nu ska man vänta till mars
              nästa år med redovisningen från Rikspolisstyrelsen och Transportstyrelsen
              när branschen i dag blöder. Jag skulle kunna fortsätta att redogöra
              för en katalog av liknande upplevelser.
            </seg>
          </u>
          <u>
            <seg>
              Detta är en senfärdighet som kommer att leda till att riksdagen
              inte kommer att fatta ett beslut förrän någon gång på hösten 2013.
              Ska vi låta över 100 000 chaufförer och ett stort antal småföretag
              kanske upp mot 8 00010 000 haverera för att vi inte tar ett ansvar?
            </seg>
          </u>
          <u>
            <seg>
              Jag upprepar: Är statsrådet beredd att driva och genomföra en
              förändring av lagstiftningen innebärande att det i Sverige är
              svenskt kollektivavtal som gäller, alltså i riktning mot det som
              holländarna tidigare har gjort, nämligen att den som kör ett ekipage
              också ska vara anställd av företaget och omfattas av arbetsrättsliga
              trygghetsförhållanden? Är statsrådet beredd att omgående, mot
              bakgrund av alla larmrop, förstärka de ofullständiga initiativ
              som regeringen har tagit för att försöka värna denna bransch?
            </seg>
          </u>
          <note type="speaker">
            Anf. 72 HILLEVI LARSSON (S):
          </note>
          <u>
            <seg>
              Herr talman! Det finns många problem i detta. Ett av problemen
              är fusket med F-skattsedlar där man på papperet är egen företagare
              som egen företagare sätter man själv sin lön men i praktiken är
              anställd av en oseriös firma som använder F-skattsedel för att
              hålla kostnaderna nere, inte minst lönerna. Detta är ett område
              som behöver kontrolleras noggrannare, alltså utfärdandet av F-skattsedlar
              och kontrollen av att man verkligen är egenföretagare och inte
              anställd.
            </seg>
          </u>
          <u>
            <seg>
              Jag skulle gärna vilja koppla in även Arbetsmiljöverket eftersom
              detta handlar mycket om arbetsmiljövillkor och säkerhet. Tyvärr
              har nedskärningarna inom Arbetsmiljöverket lett till att de inte
              hinner med så många kontroller. Det räcker inte med katastrofutryckningar
              när det har skett en allvarlig olycka, utan vi måste också arbeta
              förebyggande och göra stickprovskontroller. Problemet är så utbrett
              att man redan med stickprovskontroller kan ringa in väldigt många
              av de oseriösa. Precis som Peter Persson säger: Ta tag i de här
              problemen så snabbt som möjligt med tanke på att det med tiden
              bara blir värre och värre!
            </seg>
          </u>
          <u>
            <seg>
              Vi ska inte gå in och kontrollera exakt vilka priser som sätts
              på taxiresor. Men bakom extremt låga priser ligger, tyvärr, låga
              löner och utebliven skatt. Detta blir ett problem också för de
              seriösa. Hur ska de kunna konkurrera? Genom att kontrollera att
              skatt betalas och att det är rimliga avtal och löner som gäller
              kommer man runt problemet.
            </seg>
          </u>
          <u>
            <seg>
              Avslutningsvis önskar jag talmannen, ministern, ledamöterna och
              alla övriga en glad sommar. Vi ses igen i augusti när interpellationsdebatterna
              fortsätter.
            </seg>
          </u>
          <note type="speaker">
            Anf. 73 MONICA GREEN (S):
          </note>
          <u>
            <seg>
              Herr talman! Några av oss ska vara här också på torsdag.
            </seg>
          </u>
          <u>
            <seg>
              Trots bra inlägg från Hillevi Larsson och Peter Persson tänker
              jag lägga till ytterligare några ord. Jag och infrastrukturministern
              har vid ett flertal tillfällen tidigare diskuterat dessa frågor.
              Men ytterligare saker har hänt sedan dess.
            </seg>
          </u>
          <u>
            <seg>
              Nyligen var vi inbjudna till Sveriges Åkeriföretags och Transportarbetareförbundets
              gemensamma hearing om alla olagligheter som just nu pågår på våra
              vägar och som håller på att slå ut den seriösa näringen.
            </seg>
          </u>
          <u>
            <seg>
              Det är precis så som Catharina Elmsäter-Svärd säger, nämligen
              att vi inte ska skilja på svenska och utländska åkare, utan vi
              ska skilja på seriösa och oseriösa åkare.
            </seg>
          </u>
          <u>
            <seg>
              Vad som nu inträffar är att vi har en osund, olaglig och oseriös
              näring som håller på att konkurrera ut den seriösa näringen. Så
              här kan vi inte ha det!
            </seg>
          </u>
          <u>
            <seg>
              Lågt pris, billigt gods och billiga transporter har lett till
              att chaufförerna utnyttjas under slavliknande förhållanden. De
              får bo i sina bilar som kommer från Makedonien, Rumänien, Bulgarien
              och många andra länder. Dessa chaufförer utnyttjas som vore de
              slavar.
            </seg>
          </u>
          <u>
            <seg>
              Det finns exempel på att de tjänar 1 000 kronor i månaden. Det
              i sin tur leder till brottslighet, för man klarar sig inte på
              1 000 kronor i månaden. Det här drar med sig smuggling dieselsmuggling
              samt narkotika- och människohandel.
            </seg>
          </u>
          <u>
            <seg>
              Sveriges Åkeriföretag och Transportarbetareförbundet gör nu en
              jätteinsats genom att peka på alla de här problemen. De polisanmäler
              också när de upptäcker vad som förekommer. Men de klarar inte
              detta själva utan behöver hjälp från polisen, Trafikverket, Transportstyrelsen,
              domstolarna och domstolsväsendet. De behöver helt enkelt en samordnare
              av allt detta.
            </seg>
          </u>
          <u>
            <seg>
              Vi socialdemokrater har föreslagit och även krävt i Sveriges
              riksdag att en nationell samordnare inrättas som ser till att
              tillsynen fungerar. I dag fungerar inte denna.
            </seg>
          </u>
          <u>
            <seg>
              Catharina Elmsäter-Svärd vurmar för de fria resorna inom EU.
              Det är inget som vi socialdemokrater inte sagt emot om resorna
              sker under kollektivavtalsliknande villkor och om det bara är
              cabotagetrafik och man sedan lämnar landet. Men de reglerna följs
              inte.
            </seg>
          </u>
          <u>
            <seg>
              Dessutom kommer chaufförer från länder utanför EU-27 som inte
              har rätt att köra på nämnda vis. De lever i landet. De smugglar
              in mat från andra länder. Även diesel smugglas in. De får bo i
              de bilar med vilka de ska utföra jobben. Just nu håller dessa
              åkare på att konkurrera ut den seriösa näringen. Vi kan inte ha
              det så här!
            </seg>
          </u>
          <u>
            <seg>
              Jag tror att det här finns alltsedan den olyckliga Lavaldomens
              tid. Sedan den domen kom har det gått käpprätt åt fel håll. Nu
              måste vi sätta klackarna i backen och säga: Nu ökar vi tillsynen.
              Nu ska vi se till att alla fordon kontrolleras så att alla följer
              de lagar och regler som vi har i detta land.
            </seg>
          </u>
          <note type="speaker">
            Anf. 74 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Peter Persson nämnde Thomas Morell. Också jag har
              ett flertal gånger träffat honom. Han är väl insatt i frågorna
              och en eldsjäl i sammanhanget.
            </seg>
          </u>
          <u>
            <seg>
              Återigen skulle jag vilja betona jag tror att informationen inte
              fullt ut nått ut kopplingen till om man väljer den billigaste
              transporten. Oavsett vad som ligger bakom finns det sedan i höstas
              ett strikt beställaransvar med straffpåföljd. Det innebär att
              också den som beställer transporter numera har ett mycket tydligare
              ansvar. Jag tror att det är bra i ena ändan för att möjligtvis
              komma bort från en del av det här.
            </seg>
          </u>
          <u>
            <seg>
              När det gäller diskussionen om farligt gods kan jag bara beklaga
              det som i sådana fall inträffat. Det finns mycket tydliga såväl
              internationella som nationella regler om vad som gäller avseende
              märkning och hur transporter med farligt gods får ske. Rikspolisstyrelsen
              har det ansvaret ända fram till lossningen. Också detta ingår
              som en del i uppdraget.
            </seg>
          </u>
          <u>
            <seg>
              Peter Persson säger att det blir för sent om vi ska vänta till
              mars 2013. Men uppdraget gavs i våras. Detta med regelefterlevnaden
              kommer redan efter sommaren. Till år 2013 ska vi vara klara med
              det som i sådana fall skulle behöva göras.
            </seg>
          </u>
          <u>
            <seg>
              Herr talman! Låt mig koppla till det som Monica Green var inne
              på. Monica Green nämnde att Socialdemokraterna har föreslagit
              att en nationell samordnare inrättas. Det var lite grann där diskussionen
              började. Åkeribranschen vill egentligen ha en myndighet likt vad
              man har i Tyskland.
            </seg>
          </u>
          <u>
            <seg>
              Men när vi fört diskussioner har det snarare gällt behovet av
              att samordna med de myndigheter som de facto finns och att de
              behöver jobba mer tillsammans. Egentligen var det kanske en ny
              myndighet man sökte. Hela tiden gäller det att se hur man kan
              följa upp och se till att den tillsyn görs som behöver göras så
              att man vet att tillsyn som inte görs som den ska göras får konsekvenser.
            </seg>
          </u>
          <u>
            <seg>
              Återigen nämns den holländska modellen. Nu, efter tre år, ska
              den utvärderas. Det är tveksamt om den kommer att hålla EU-rättsligt,
              men det tittar den holländska regeringen nu på. De fick sin slutrapport
              i mitten av maj.
            </seg>
          </u>
          <u>
            <seg>
              Frågan är vad statsrådet gör, alltså vad jag gör. Ja, ganska
              tidigt när de här frågorna kom till mig noterade jag bredden,
              att de sträcker sig över ett brett spektrum. Det gäller inte bara
              min roll som statsråd med ansvar för infrastruktur och transporter.
              Det gäller också justitieområdet, arbetsmarknadsområdet, skattedelen
              och många andra områden. Just därför jobbar vi internt mellan
              departementen med frågan.
            </seg>
          </u>
          <u>
            <seg>
              Vi jobbar tillsammans med de olika aktörerna. Det första var
              egentligen uppdraget till Transportstyrelsen och Rikspolisstyrelsen.
            </seg>
          </u>
          <u>
            <seg>
              När det gäller att samråda med andra myndigheter var Hillevi
              Larsson inne på frågan om inte Arbetsmiljöverket skulle kunna
              vara en del när det gäller att titta på konsekvenserna då kanske
              inte kopplat bara till taxibranschen utan också till åkerinäringen.
            </seg>
          </u>
          <u>
            <seg>
              Ja, Arbetsmiljöverket är en av de myndigheter som ingår i samrådet
              precis som Ekobrottsmyndigheten, Skatteverket, tullen och Kustbevakningen
              för det här ger spår på väldigt många områden.
            </seg>
          </u>
          <u>
            <seg>
              När det gäller F-skattsedeln och fusket med F-skattsedeln, som
              Hillevi Larsson uttryckte det: Fusk är alltid fusk, och fusk ska
              naturligtvis beivras. Däremot är det inte olagligt att ha en F-skattsedel.
              Jag tror att man måste hålla en skillnad där. F-skattsedeln ska
              vara kopplad till att det finns rätt intyg att man har en god
              ekonomi och betalar skatter, oavsett vilket land man kommer från
              för att ha F-skattsedel. Den ska vi nog ändå ha kvar.
            </seg>
          </u>
          <u>
            <seg>
              Herr talman! Det omvända är väl diskussionen om låga priser.
              När det gäller taxi brukar debatten snarare handla om extremt
              höga priser, inte om extremt låga priser. Men där har vi redovisningscentralerna.
            </seg>
          </u>
          <note type="speaker">
            Anf. 75 PETER PERSSON (S):
          </note>
          <u>
            <seg>
              Herr talman! Jag konstaterar att jag ännu inte har fått svar
              från statsrådet. Vill hon verka för att svenska kollektivavtal
              ska gälla i Sverige? Det är en väldigt grundläggande frågeställning.
              Det som pågår inom transportnäringen kan nämligen få spridningseffekter
              också till andra branscher, med lönedumpning och dåliga sociala
              villkor.
            </seg>
          </u>
          <u>
            <seg>
              Jag delar statsrådets uppfattning att detta är ett brett område
              som också handlar om skatt och justitiefrågor. Jag vill gärna
              göra ett medskick till när du träffar Anders Borg nästa gång.
              Riksdagen har tagit ett initiativ och vill ha en utvärdering av
              F-skattemodellen både när det gäller intäktsresurs till nationen
              för att säkra välfärd och när det gäller den verkan det har på
              arbetsrätten.
            </seg>
          </u>
          <u>
            <seg>
              Jag har ställt en skriftlig fråga, och jag konstaterar att det
              inte verkar finnas någon skyndsamhet på detta område. Det är beklagligt
              att regeringen har oerhört bråttom på några områden. När man inledde
              sitt regeringsinnehav sänkte man omedelbart a-kassan och försämrade
              sjukförsäkringen, med katastrofala följder. Det gick snabbt, och
              det får vi rätta till i efterhand. När vi påvisar stora sociala
              missförhållanden, branscher i kris och ett stort ekonomiskt misstag
              om vi inte får in dessa resurser till landet har man dess värre
              inte så bråttom.
            </seg>
          </u>
          <note type="speaker">
            Anf. 76 MONICA GREEN (S):
          </note>
          <u>
            <seg>
              Herr talman! Vi kräver kollektivavtalsliknande villkor för alla
              som kör i det här landet, oavsett var man kommer ifrån. Man ska
              ha sjysta villkor.
            </seg>
          </u>
          <u>
            <seg>
              Catharina Elmsäter-Svärd talar om beställaransvar. Ändå finns
              det exempel på stora, seriösa företag i det här landet det finns
              till och med myndigheter och kommuner som utnyttjar dessa chaufförer
              under slavliknande förhållanden. Det gör de eftersom de anlitar
              någon som anlitar någon annan som anlitar någon annan. De har
              alltså inte koll på läget. Så kan vi inte ha det. Detta måste
              åtgärdas, och det måste åtgärdas omedelbart.
            </seg>
          </u>
          <u>
            <seg>
              Vi har krävt en nationell samordnare eftersom vi ser att det
              behövs. Jag kan också mycket väl tänka mig en myndighet, men i
              första hand ska det vara en nationell samordnare. Det har nämligen
              gått så långt att de tillfälliga yrkestransporterna på väg utnyttjas.
              Man följer inte reglerna. Det finns som jag har sagt tidigare
              chaufförer som blir utnyttjade.
            </seg>
          </u>
          <u>
            <seg>
              Dessutom har det visat sig att polisen silar mygg och sväljer
              kameler. De blir nämligen uppgivna. De vet att de hinner få fast
              en svensk seriös åkare även om det bara rör sig om ett fel på
              en lampa, men det gäller inte om de sätter fast någon som hinner
              lämna landet innan åklagaren har hunnit ställa denne inför domstol.
              Därför ger polisen upp och ledsnar. Det finns exempel på poliser
              som jobbar stenhårt, men de ger ändå upp när de ser att det inte
              hjälper trots att de satte fast den och den hann de inte sätta
              fast den personen i domstol.
            </seg>
          </u>
          <u>
            <seg>
              Det är alltså oerhört mycket som måste till, och det måste till
              snabbt.
            </seg>
          </u>
          <note type="speaker">
            Anf. 77 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Herr talman! Det spelar nog inte så stor roll hur många gånger
              vi debatterar denna fråga. Det visar snarare på angelägenheten.
            </seg>
          </u>
          <u>
            <seg>
              Jag tar också denna fråga på stort allvar. Jag tycker inte att
              det är okej i någon bransch att inte få spela efter de regler
              som de facto gäller. Sedan kan jag förstå dem som är kritiska,
              och jag kan förstå dem i branschen som kanske har väntat länge
              på att någonting ska hända. Faktum är dock att vi först måste
              veta hur det ser ut. Det finns spekulationer, åsikter och tankar
              om hur det ser ut, men vi behöver veta hur det ser ut för att
              vi ska veta vad problemen är och kunna göra något åt dem i rätt
              ordning.
            </seg>
          </u>
          <u>
            <seg>
              Därför gavs uppdraget till Transportstyrelsen och Rikspolisstyrelsen.
              Det jag hör från arbetet där är att de inblandade parterna ju
              mer de sätter sig in i detta ser att det kan bli ett om möjligt
              större problem, inte minst när det sprider ut sig i det som är
              organiserad brottslighet på ett sätt de kanske inte har sett tidigare.
              Det är det första tecknet på att man vill göra någonting åt det.
            </seg>
          </u>
          <u>
            <seg>
              När det gäller cabotage och när det gäller yrkestrafik har tanken
              inom den europeiska gemenskapen varit att vi ska ha en inre marknad.
              Det tycker alla egentligen är bra i grunden. Alla stöder cabotaget
              på det sätt det är tänkt att vara. Jag vet att kommissionen nu
              har tittat på en egen rapport där man ser att den inre marknaden
              ändå inte blir tillräckligt bra. De är därför beredda att gå ytterligare
              steg framåt. Det är inte bara i Sverige vi står med dessa diskussioner,
              utan i takt med att ekonomin är sämre och alla länder tänker på
              sina arbetsmöjligheter kommer frågan upp.
            </seg>
          </u>
          <u>
            <seg>
              När det gäller beställaransvaret och att det finns de som utnyttjar
              och inte bara nyttjar var det därför lagstiftningen skärptes i
              höstas. Jag tror dock inte att informationen har nått ut fullt
              ut som den skulle. Min ambition är alltså att fortsatt jobba på
              detta och att, när vi får detta till hösten, skyndsamt återkomma.
              Jag är medveten om att det ändå kan upplevas som sent, men jag
              ska skyndsamt återkomma.
            </seg>
          </u>
          <u>
            <seg>
              Med detta vill jag säga tack för en bra debatt.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Anmälan om fråga för skriftligt svar
          </note>
          <u>
            <seg>
              Anmäldes att följande fråga för skriftligt svar framställts
            </seg>
          </u>
          <note>
            den 21 juni
          </note>
          <note>
            Nina Larsson
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            20 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 21 juni
          </note>
          <note>
            Håkan Bergman
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            21 § Kammaren åtskildes kl. 14.46.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
