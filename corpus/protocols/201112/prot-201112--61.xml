<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--61</head>
          <docDate when="2012-01-25">2012-01-25</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:61
          </note>
          <note>
            Onsdagen den 25 januari
          </note>
          <note>
            Kl. 09:00 - 19:13
          </note>
          <note>
            1 § Justering av protokoll
          </note>
          <note>
            Justerades protokollet för den 19 januari.
          </note>
          <note>
            2 § Ledighet
          </note>
          <note>
            Talmannen meddelade att Jabar Amin (MP) ansökt om ledighet under
            tiden den 12 mars20 maj.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Ann-Louise Hansson (MP) skulle tjänstgöra
            som ersättare för Jabar Amin.
          </note>
          <note>
            3 § Anmälan om inkommet protokollsutdrag från utskott
          </note>
          <note>
            Talmannen anmälde att ett utdrag ur prot. 2011/12:13 för torsdagen
            den 19 januari i ärende om subsidiaritetsprövning av EU-förslag
            inkommit från socialförsäkringsutskottet.
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            KOM(2011)791, KOM(2011)793
          </note>
          <note>
            KOM(2011)794
          </note>
          <note>
            KOM(2011)804
          </note>
          <note>
            KOM(2011)883
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 19 mars.
          </note>
          <note>
            6 § Ändrad tillsyn över kreditvärderingsinstitut
          </note>
          <note>
            Föredrogs
          </note>
          <note type="speaker">
            Anf. 1 JÖRGEN ANDERSSON (M):
          </note>
          <u>
            <seg>
              Herr talman! Som så många gånger förr behandlar vi här ett förslag
              som direkt kan härledas till finanskrisen.
            </seg>
          </u>
          <u>
            <seg>
              Den i allt större utsträckning globaliserade ekonomin och de
              alltmer komplexa och tätt sammanflätade finansiella systemen har
              i och med krisen blottat en rad tillkortakommanden. Vi har alltsedan
              dess tvingats försöka komma till rätta med dessa brister och att
              försöka anpassa systemen och regelverken efter nya behov och nya
              förutsättningar.
            </seg>
          </u>
          <note>
            I det här fallet handlar det om en anpassning av svensk lagstiftning
            med anledning av en EU-förordning gällande ändrad tillsyn av kreditvärderingsinstitut.
            I huvudsak innebär förslaget en centraliserad tillsyn av kreditvärderingsinstitut
            där den nationella tillsynen flyttas till Europeiska värdepappers-
            och marknadsmyndigheten Esma. Avsikten är att man ska kunna garantera
            en effektivare tillsyn av kreditvärderingsinstituten och att rationalisera
            tillsynsstrukturen för branschen.
          </note>
          <u>
            <seg>
              Syftet är i grunden att höja kvaliteten på kreditbetyg, vilket
              i sig har en väsentlig betydelse för en väl fungerande finansmarknad,
              som i sin tur är avgörande för hela det ekonomiska systemet.
            </seg>
          </u>
          <u>
            <seg>
              Herr talman! Jag vill yrka bifall till utskottets förslag till
              beslut.
            </seg>
          </u>
          <note type="speaker">
            Anf. 2 ERIK ALMQVIST (SD):
          </note>
          <u>
            <seg>
              Herr talman! Återigen avser sjuklövern, tvärtemot portalparagrafen
              i Sveriges grundlag, att skänka bort ytterligare makt från Sverige.
              Man skänker bort vår självständighet, och på sikt nedmonterar
              man vår demokrati.
            </seg>
          </u>
          <u>
            <seg>
              Jag tycker att det är beklämmande att det bara är Sverigedemokraterna
              i den här församlingen som står upp för svensk demokrati och självständighet.
              Det är som att underkastelsen inför EU och nedmonteringen av det
              egna har gått så långt att det i dag ligger i sjuklöverns natur
              att man inte vågar stå upp för det egna landets och det egna folkets
              intressen.
            </seg>
          </u>
          <u>
            <seg>
              Som det enda trovärdiga EU-kritiska parti tänker vi inte se på
              medan vårt självinflytande tas ifrån oss.
            </seg>
          </u>
          <u>
            <seg>
              Ibland har Vänsterpartiet fräckheten att kalla sig EU-motståndare,
              inte för att man är mot nedmonterandet av nationer och demokrati
              till förmån för framväxandet av artificiella superstater utan
              för att man tycker att EU inte är en tillräckligt vänsterextrem
              artificiell superstat. Men Vänsterpartiet hycklar när man nu ämnar
              rösta för att flytta ytterligare makt från Sverige till EU. Vänsterpartiet
              är bevisligen inte ett parti som motsätter sig unionens framväxt
              och nedmonterandet av självstyre och demokratiska fundament i
              Europa.
            </seg>
          </u>
          <note>
            Herr talman! Å Sverigedemokraternas vägnar vill jag yrka bifall
            till reservation nr 1.
          </note>
          <note type="speaker">
            Anf. 3 JÖRGEN ANDERSSON (M) replik:
          </note>
          <u>
            <seg>
              Herr talman! Den nationalistiska ådra som Sverigedemokraterna
              så ofta visar upp är inte obekant för någon här i kammaren.
            </seg>
          </u>
          <u>
            <seg>
              Den här frågan handlar om någonting som är långt ifrån det som
              Erik Almqvist försöker måla upp en bild av. Vad vi pratar om är
              att vi ska få ett mer fungerande finansiellt system. Den globala
              ekonomin och den utveckling vi har sett har visat på stora blottor
              i systemet i och med finanskrisen.
            </seg>
          </u>
          <u>
            <seg>
              Om man nu är patriot och vill Sverige väl och vill att svensk
              ekonomi ska fungera på ett bättre sätt krävs det faktiskt en samordning,
              ett fungerande globalt system och ett regelverk som underlättar
              för den internationella ekonomin. Jag kan bara beklaga att Sverigedemokraterna
              är mot det. I och med det hindrar man möjligheterna för svensk
              industri och för svensk export, och det är att beklaga.
            </seg>
          </u>
          <note type="speaker">
            Anf. 4 ERIK ALMQVIST (SD) replik:
          </note>
          <u>
            <seg>
              Herr talman! Jag förstår inte riktigt vad Jörgen Andersson menar
              när han påstår att det här skulle vara ett dråpslag mot svensk
              industri och export, för det är knappast de sektorerna som primärt
              berörs av lagförslaget.
            </seg>
          </u>
          <u>
            <seg>
              Du får absolut kalla det för nationalism. Sverigedemokraterna
              tror, som enda parti i den här kammaren, på nationalism, det vill
              säga principen att vi behåller demokratin på en ändamålsenlig
              nivå, det vill säga att det svenska folket får självstyre. Beslut
              som berör det svenska folket ska i första hand fattas av det svenska
              folket.
            </seg>
          </u>
          <u>
            <seg>
              Jag ger inte mycket för att det skulle vara ett mer fungerande
              system att vi ger bort den här makten till EU och låter EU fatta
              beslut över våra huvuden, framför allt inte när det kommer till
              de finansiella regelverken. Är det någonstans där EU inte har
              lyckats leverera är det när det kommer till finansiell stabilitet
              och tillsyn. Därför förstår jag inte alls varför vi ska inlemma
              oss i EU:s regelverk och underställa oss EU:s tillsyn här.
            </seg>
          </u>
          <u>
            <seg>
              Det man gör är att man tar ifrån Finansinspektionen en viktig
              kontrollfunktion, och det gör att det inte längre är upp till
              oss i Sverige att utöva tillsyn och ställa krav på svenska kreditvärderingsinstitut.
            </seg>
          </u>
          <note type="speaker">
            Anf. 5 JÖRGEN ANDERSSON (M) replik:
          </note>
          <u>
            <seg>
              Herr talman! Det Sverigedemokraterna och Erik Almqvist står för
              är en slutenhet och en protektionism som inte på något sätt gynnar
              svensk utveckling.
            </seg>
          </u>
          <u>
            <seg>
              Vad vi pratar om här är att få ett bättre fungerande system för
              att den finansiella marknaden ska fungera, som är så avgörande
              för att hela ekonomin ska fungera. Sverige är ett litet land och
              oerhört beroende av export. Exporten utgör 50 procent av vår bnp.
              Skulle vi lyssna på Erik Almqvist skulle det definitivt skada
              det finansiella systemet och svensk ekonomi.
            </seg>
          </u>
          <u>
            <seg>
              Jag tror på samarbete. Jag tror på en öppenhet och på att vi
              tillsammans bygger upp system som är hållbara för en global ekonomi,
              inom EU och på en global nivå.
            </seg>
          </u>
          <u>
            <seg>
              Jag kan bara återigen beklaga att Sverigedemokraterna så tydligt
              visar på slutenhet och avståndstagande när det gäller en globaliserad
              och mer öppen värld.
            </seg>
          </u>
          <note type="speaker">
            Anf. 6 ERIK ALMQVIST (SD) replik:
          </note>
          <u>
            <seg>
              Herr talman! Det är inte Sverigedemokraterna som står för slutenhet
              i det här sammanhanget. Vi har alltid varit tydliga med att vi
              är mycket öppna för ett europeiskt samarbete. Men märk väl att
              det är ordet samarbete som jag tar i min mun. Det var nämligen
              det som ni lovade svenska folket redan 1994 att den europeiska
              gemenskapen skulle gå ut på. Men det vi ser i dag är framväxten
              av en superstat och överstatlighet.
            </seg>
          </u>
          <u>
            <seg>
              Det är snarare EU:s regelverk och institutioner som framstår
              som slutna, för avståndet från dem till vanligt folk som berörs
              av deras beslut är enormt. Ute bland folk i Europa är den upplevda
              förmågan att påverka minimal när det kommer till EU:s institutioner.
            </seg>
          </u>
          <u>
            <seg>
              Vad gäller själva sakfrågan har jag väldigt svårt att se att
              Sverige skulle ha missgynnats av att ha ett suveränt finansiellt
              system. Det är snarare tvärtom. Det är till och med Jörgen Anderssons
              eget parti överens om. Sverige har gynnats av att stå utanför
              eurosamarbetet och de finansiella samarbeten som regleras av Europa,
              i den mån vi har stått utanför.
            </seg>
          </u>
          <u>
            <seg>
              Vi har gynnats av det under lågkonjunkturen. Vi har förhållandevis,
              framför allt i en europeisk kontext, starka offentliga finanser.
              Vi har i dag en ekonomisk bäring och en konjunktur som ser bättre
              ut än i större delen av Europa. Vi behöver inte ta till de åtstramningar
              och åtgärdspaket som andra euroländer behöver inom det samarbete
              som de så gärna vill föra oss närmare.
            </seg>
          </u>
          <u>
            <seg>
              Jag ger inte mycket för den utvecklingen. Jag tycker att Sverige
              har visat gott och väl att vi klarar oss bra på egna fötter och
              att vi mår bra av att ha självstyre och demokrati kvar i Sverige.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Riksrevisionens granskning av myndigheternas insatser för
            finansiell stabilitet
          </note>
          <note>
            Föredrogs
          </note>
          <note type="speaker">
            Anf. 7 ULLA ANDERSSON (V):
          </note>
          <u>
            <seg>
              Herr talman och ledamöter i finansutskottet! Det förra ärendet
              handlade rätt mycket om samma sak som vi nu ska debattera. Det
              förra ärendet handlade om kreditvärderingsinstitut. Nu kunde det
              framstå som att vi hade sådana även i Sverige vilket vi inte har.
              Däremot vet alla i denna kammare att kreditvärderingsinstitut
              har haft en stor påverkan på den finanskris som vi nu har genomlevt
              genom de väldigt knepiga, konstiga och undervärderande betyg de
              har satt på enskilda stater eller enskilda företag med mera.
            </seg>
          </u>
          <u>
            <seg>
              Det vi nu ska fortsätta att diskutera handlar om den finansiella
              stabiliteten och den rapport Riksrevisionen har lagt fram. Vi
              har i Sverige en otroligt stor banksektor. Den är ungefär drygt
              fyra gånger vår bnp. Det är ohållbart. Oavsett hur strikt reglerad
              en sådan finanssektor är hotar det den makroekonomiska stabiliteten.
            </seg>
          </u>
          <u>
            <seg>
              Dessutom är våra storbanker så sammanflätade med varandra att
              går en omkull är det väldigt stor risk att de andra går med eller
              åtminstone får väldigt stora problem. Det kommer att påverka oss
              i vår vardag, vår arbetslöshet, våra företag och hela vår ekonomi.
            </seg>
          </u>
          <u>
            <seg>
              Riksrevisionen berör väldigt kort det problemet. Det mest grundläggande
              problemet är att vi har så stora systemviktiga banker. Det kanske
              Riksrevisionen gör eftersom inte heller regeringen har berört
              det problemet särskilt mycket.
            </seg>
          </u>
          <u>
            <seg>
              Systemviktiga banker kallas de för att de anses för stora för
              att tillåtas gå omkull. Det gör att staten garanterar en banks
              förluster medan vinsterna förblir privata. Jag kommer att återkomma
              till det längre fram, herr talman.
            </seg>
          </u>
          <u>
            <seg>
              Jag vill ändå i min inledning betona som det som den mest avgörande
              frågan för att ändra de grundläggande förutsättningarna till ett
              förändrat beteende i finanssektorn. Regeringen har på olika sätt
              vidtagit åtgärder, bland annat till exempel med högre kapitaltäckningskrav.
              Det är väldigt bra och ett absolut krav.
            </seg>
          </u>
          <u>
            <seg>
              Ju högre kapitaltäckning, desto mer av risken får bankerna betala
              själva. I USA har man i en utredning ansett att 20 procent i kapitaltäckningskrav
              är rimliga. Det är dels för att klara av bankens egen risk, dels
              för att klara en systemförlust i och med en finanskris och sedan
              en viss procent eftersom kapitaltäckningskraven är så kallade
              riskviktade.
            </seg>
          </u>
          <u>
            <seg>
              Med högre kapitaltäckning betalar bankerna ett pris för den ränterabatt
              de får tack vare den statliga subventionen. Kapitaltäckningsreglerna
              är satta efter riskvikt. Det handlar om att bankerna själva vår
              avgöra vilken risk de faktiskt tar. Det är ett problem i sig.
              Våra fyra storbanker gör olika riskbedömningar även om de kanske
              har affärer med ett och samma företag. Då kan ni tänka er att
              det eftersom det ser likadant ut i hela Europa finns ett problem
              med att sätta kapitaltäckningskraven till riskviktsmodeller. Men
              det är så systemet är uppbyggt i dag.
            </seg>
          </u>
          <u>
            <seg>
              Jag tycker att regeringens förslag om höjda kapitaltäckningskrav
              är bra. Men de borde vara högre ändå. Det grundläggande med kapitaltäckningen
              är att bankerna får betala mer för den rabatt de får genom statens
              garantier. Men det ändrar fortfarande inte på det grundläggande
              problemet, det vill säga att bankerna växer sig för stora och
              tar risker med andras pengar.
            </seg>
          </u>
          <u>
            <seg>
              Regeringen har också infört en stabilitetsfond. Det går Riksrevisionen
              rätt rejält igenom i sin rapport. Regeringen brukar säga att Stabilitetsfonden
              nästan är lösningen på problemet. Men så är det inte. Stabilitetsfonden
              kan till och med bidra till ett ökat risktagande. Stabilitetsfonden
              finansieras delvis med skattepengar och delvis med bankernas egna
              pengar. Om en bank vet om att fonden finns, och dessutom inte
              betalar hela summan själv, är det fortfarande en falsk trygghet
              och någon annan som står för förlusterna.
            </seg>
          </u>
          <u>
            <seg>
              Fonden fungerar så att bankerna själva betalar en avgift som
              ska användas för att motverka systemrisker, som det heter. Stödet
              ska endast få användas om ett kreditinstituts problem får konsekvenser
              på systemets funktionsförmåga, står det också i regeringens proposition.
            </seg>
          </u>
          <u>
            <seg>
              I propositionen som låg till grund för Stabilitetsfonden anges
              att stödåtgärderna ska finansieras av instituten själva. Men på
              andra håll i propositionen sägs det att instituten huvudsakligen
              ska finansiera fonden. De institut som ska omfattas av fonden
              har blivit ålagda att erlägga en årlig avgift till fonden. Målet
              är att fonden ska uppgå till 2 ½ procent av bnp år 2023.
            </seg>
          </u>
          <u>
            <seg>
              När fonden startade tillförde staten 15 miljarder kronor som
              ett startkapital, det vill säga dina och mina pengar gick in i
              fonden. Regeringen anger att målet med Stabilitetsfonden är att
              den ska kunna täcka de sammanlagda kostnaderna i händelse av en
              betydande bankkris.
            </seg>
          </u>
          <u>
            <seg>
              Jag vill påstå att Stabilitetsfonden har flera brister. För det
              första är den förmodligen för liten. De statliga utgifterna i
              samband med den svenska bankkrisen i början av 90-talet uppgick
              till exempel till 34 procent av bnp. Dessutom kan det vara vanskligt
              att koppla storleken på Stabilitetsfonden till bnp eftersom finanssektorns
              sammanlagda storlek i förhållande till bnp inte har visat sig
              vara stabil över tiden. Tvärtom kan man se hur finanssektorn har
              expanderat väldigt kraftigt i förhållande till bnp under de senaste
              tio åren.
            </seg>
          </u>
          <u>
            <seg>
              Riksrevisionen har också i rapporten gjort ett räkneexempel som
              visar att om man efter 1990-talskrisen hade skapat en stabilitetsfond
              som år 2000 haft en behållning på 2 ½ procent av bnp skulle detta
              ha motsvarat endast 1,2 procent av banksektorns tillgångar. Med
              en konstant relation skulle värdet av en sådan fond i förhållande
              till bankernas tillgångar ha sjunkit till så lite som 0,8 procent
              år 2010. Det visar ganska tydligt på vad problemet är med att
              koppla fondens storlek till bnp:s och finanssektorns utveckling.
            </seg>
          </u>
          <u>
            <seg>
              Stabilitetsfonden uppfyller inte heller regeringens löfte om
              att det huvudsakligen skulle vara banksektorn som ska stå för
              de direkta kostnaderna i händelse av bankkris. Riksrevisionen
              refererar i sin rapport till en prognos av Riksgäldskontoret som
              innebär att om Stabilitetsfonden når en behållning på 2 ½ procent
              år 2023, tror jag det är, och då inkluderar den ränta som man
              får på fonden, skulle det innebära att bankerna bara står för
              48 procent av fondens behållning. De andra 52 procenten står du
              och jag för.
            </seg>
          </u>
          <u>
            <seg>
              Stabilitetsfonden innebär därmed inte som regeringen påstår att
              storbankerna bär kostnaderna för den implicita garantin. Det är
              en subvention av bankernas löpande kostnad medan stabilitetsavgifterna
              innebär en liten medfinansiering av bankerna beträffande de kostnader
              som kan uppstå i händelse av en finansiell kris.
            </seg>
          </u>
          <u>
            <seg>
              Den medfinansieringen är ungefär 3 ½ miljard per år. Aktieutdelningen
              från de fyra storbankerna beräknas vara 25 miljarder. Den implicita
              garantin som staten har för bankerna innebär att bankerna tjänar
              ungefär 30 miljarder per år. Detta sagt för att ni ska få storheterna.
              Detta kommer inte att leda till minskat risktagande för bankerna,
              snarare tvärtom tror jag. Jag hoppas inte det, men det kan vara
              värt ett försök.
            </seg>
          </u>
          <u>
            <seg>
              Herr talman! Det som skulle ändra på det hela, och det började
              jag mitt anförande med, är en lag om att dela upp bankerna. Som
              jag sade har vi en väldigt stor banksektor. Den är drygt fyra
              gånger vår bnp. Vi vet alla att det inte var mer än ett par år
              sedan Swedbank var på väg att gå omkull, och också SEB var väldigt
              nära.
            </seg>
          </u>
          <u>
            <seg>
              Med den statliga garantin i ryggen, det vill säga att staten
              garanterar bankernas förluster, lånar de billigare, blir mindre
              granskade och spekulerar därmed också mer och billigare. Genom
              de statliga garantierna snedvrids också konkurrensen och de här
              bankerna får en kraftfull subvention av staten. Den brittiska
              centralbanken har räknat ut att det för den brittiska banksektorn
              motsvarar 50 miljoner pund år 2007, det vill säga hela den brittiska
              banksektorns vinst. I Sverige har man räknat ut att den här subventionen
              motsvarar ungefär 30 miljarder kronor, det vill säga halva den
              vinst banksektorn gör eller till och med mer än den aktieutdelning
              på hela 25 miljarder som bankägarna nu kommer att få.
            </seg>
          </u>
          <u>
            <seg>
              När bankerna blir för stora för att tillåtas gå omkull är de
              nog just för stora. Det är det som borde åtgärdas. Annars kan
              det gå som i till exempel Irland, som i och för sig hade en mycket
              större banksektor, 9 ½ gånger deras bnp. Det ledde till att Irland
              fick ett budgetunderskott på 30 procent av bnp när de tvingades
              gå in och rädda sina banker.
            </seg>
          </u>
          <u>
            <seg>
              I Storbritannien tillsatte man en stor utredning efter att man
              tvingats gå in och rädda ett antal banker då det visade sig att
              det var väldigt svårt att särskilja vad som ansågs vara systemviktigt,
              det vill säga in- och utlåning till hushåll och företag, och ren
              spekulation. Den här utredningen presenterades för några månader
              sedan och man har kommit fram till att man borde dela på bankernas
              olika verksamheter, dels en traditionell bankverksamhet där man
              har den samhällsviktiga utlåningen till hushåll och företag, dels
              en del för investmentverksamhet. I Storbritannien räknar man med
              att så mycket som fyra till fem sjättedelar av de brittiska bankernas
              sammanlagda balansomslutning härrör från det som kallas icke-traditionell
              bankverksamhet, alltså investmentverksamhet.
            </seg>
          </u>
          <u>
            <seg>
              Så stor är inte våra affärsbankers investmentdel, men om vi ändå
              skulle översätta det till svenska siffror skulle det betyda att
              svenska storbanker har en investmentverksamhet på 10 00013 000
              miljarder kronor. Det gör mig kall längs ryggraden att tänka mig
              de enorma summor som används till ren spekulation. Även om beloppen
              inte direkt kan översättas från Storbritannien till svensk del
              är de ändå en indikation på vilka enorma summor detta handlar
              om.
            </seg>
          </u>
          <u>
            <seg>
              Ett annat skäl till att införa en bankdelningslag är att om man
              hade en traditionell bankverksamhet och en investmentdel skulle
              vi slippa garantera investmentdelens verksamhet. Att bara tänka
              sig att staten går in och bidrar till en subvention av privata
              företags bankverksamhet får mig faktiskt att inte må så bra. Det
              är väldigt svårt för mig att förstå. Jag tycker faktiskt att det
              nästan är groteskt att svenska staten ska subventionera finansiell
              spekulation. Det är ju det som det faktiskt leder till, en spekulation
              som man får 30 miljarder kronor av svenska staten till.
            </seg>
          </u>
          <u>
            <seg>
              Jag tycker att det hade varit bra, herr talman, om Riksrevisionen
              hade belyst detta mer omfattande i sin rapport. Jag hoppas att
              den här debatten kommer att fortsätta här i Sverige. Den pågår
              i många länder. Vi är nu sex vänsterpartier i Norden som tillsammans
              har krävt en bankdelningslag. Jag vet att debatten pågår i England,
              USA, Frankrike med flera länder. Jag hoppas verkligen att fler
              nu ska få upp ögonen för de problem vi faktiskt har framför oss
              och som vi måste åtgärda. Annars kommer vi att stå här snart igen,
              kanske inte du och jag, men vår nästkommande generation här i
              riksdagen kommer att få samma problem att tampas med.
            </seg>
          </u>
          <u>
            <seg>
              Jag lyfter fram vår reservation.
            </seg>
          </u>
          <note type="speaker">
            Anf. 8 JÖRGEN HELLMAN (S):
          </note>
          <u>
            <seg>
              Herr talman! I dag behandlar vi Riksrevisionens granskning av
              myndigheternas insatser för finansiell stabilitet. Det är en viktig
              översyn. Vi måste dra många lärdomar av förra finanskrisen.
            </seg>
          </u>
          <u>
            <seg>
              När ekonomin växte i Baltikum tog svenska banker för stora risker.
              Banksektorn i Sverige är, som Ulla sade, mycket stor i förhållande
              till bnp. Riskerna som bankerna tar kan snabbt överföras till
              oss medborgare. Ett exempel är som sagt Irland.
            </seg>
          </u>
          <u>
            <seg>
              Det finns många lösningar för att minska vårt lands risker. Det
              som bereds nu, högre kapitalkrav, alltså Basel III-regler, är
              en lösning. Nya lagar och nya regler är en annan. Tillsyn av verksamheten
              är en tredje lösning. Reglering av bonushysterin är också en möjlighet.
              Skapandet av vettiga stresstester är också en medicin för att
              se till att vårt lands risker minskar.
            </seg>
          </u>
          <u>
            <seg>
              Granskningen som vi behandlar i dag ger många slutsatser av vad
              som hände under finanskrisen. Många av remissinstanserna tycker
              samma sak som Riksrevisionen. Myndigheternas verksamhet måste
              samordnas och formaliseras. Regelverk måste utvecklas och några
              lagar måste förändras.
            </seg>
          </u>
          <u>
            <seg>
              Efter nästan ett år tillsatte regeringen den så kallade Finanskriskommissionen.
              Kommitténs uppgift är att göra en översyn av det svenska regelverket
              för hantering av finanskriser. Regeringen valde att tillsätta
              tjänstemän och experter i kommittén.
            </seg>
          </u>
          <u>
            <seg>
              Kommitténs arbete kommer att få stor betydelse för den institutionella
              uppbyggnaden, reglering av den finansiella marknaden och säkert
              ändring av lagar. Det kanske också är så att vi kommer att få
              ändra något arbetssätt i riksdagen.
            </seg>
          </u>
          <u>
            <seg>
              Då hade det varit mer lämpligt med en parlamentariskt brett förankrad
              kommitté som beredde de här förslagen inför de kommande besluten.
              Chansen hade då varit större att partierna kunnat kompromissa
              ihop sig till ett förslag som är långsiktigt hållbart. Ett exempel
              är utredningen om den kommunala utjämningen där kommittén lämnade
              ett enhälligt förslag från alla partier efter att partierna kompromissat
              ihop sig.
            </seg>
          </u>
          <u>
            <seg>
              Herr talman! Vi hade hellre sett att det hade varit en parlamentariskt
              förankrad kommitté.
            </seg>
          </u>
          <note type="speaker">
            Anf. 9 ELISABETH SVANTESSON (M):
          </note>
          <u>
            <seg>
              Herr talman! Vi har mycket att lära från den finanskris som så
              hårt slog in mot stora delar av världsekonomin hösten 2008 och
              under hela 2009. Krisen uppstod till stora delar i finanssektorn
              efter en lång period med växande globala obalanser, stark kreditexpansion,
              låga internationella realräntor och god tillgång på likviditet.
            </seg>
          </u>
          <u>
            <seg>
              Allt detta bidrog till en systematisk undervärdering av risk
              och väldigt låga riskpremier på finansmarknaderna. Flera svenska
              banker utsatte sig för stora risker under de första åren av 2000-talet.
              Detta genom att man, som tidigare sagts, expanderade väldigt kraftigt
              i Baltikum. Det utsatte i sin tur svenska staten och de svenska
              skattebetalarna för stora risker. Det kan vi se betydligt klarare
              i backspegeln så här efteråt.
            </seg>
          </u>
          <u>
            <seg>
              I dag behandlar riksdagen en skrivelse som regeringen inkommit
              med som gäller just den granskningsrapport som Riksrevisionen
              har skrivit. Rapporten har namnet Myndigheternas insatser för
              finansiell stabilitet med underrubriken Lärdomar i ljuset av utvecklingen
              i Baltikum 20052007 . Syftet med just den här rapporten har varit
              att utifrån iakttagelser av tillsynen av de svenska bankernas
              verksamhet i Baltikum under åren före krisen och den risk som
              den verksamheten faktiskt utgjorde för den svenska finansiella
              stabiliteten dra lärdomar för statens arbete framåt när det gäller
              att upprätthålla stabiliteten i vårt finansiella system. Rapporten
              är därför ett viktigt bidrag till den här diskussionen och arbetet
              med att förbättra myndighetsstrukturer och ansvarsområden så att
              vi kan möta nästa finanskris bättre.
            </seg>
          </u>
          <u>
            <seg>
              Herr talman! Många av iakttagelserna och slutsatserna som Riksrevisionen
              har presenterat i den här rapporten är i dagsläget väl kända av
              riksdagen. Riksrevisionen påpekar till exempel just de ökade risker
              som bankerna tog i Baltikum mellan 2005 och 2007, till exempel
              ökade utlåningsvolymen med någonstans mellan 40 och 70 procent.
              Myndigheterna underskattade också riskerna, särskilt i början.
              Under den undersökta perioden, 20052007, ansåg myndigheterna att
              riskerna var hanterbara.
            </seg>
          </u>
          <u>
            <seg>
              Riksrevisionen kom också till slutsatsen att myndigheternas olika
              mandat bör ses över. Vad är det Finansinspektionen ska göra? Vilken
              uppgift ska Riksbanken ha när det gäller den finansiella stabiliteten?
              Riksrevisionen lyfter också upp att samordningen måste formaliseras.
            </seg>
          </u>
          <u>
            <seg>
              Nu gick det rätt bra i krisen. Riksbanken, Finansinspektionen
              och Riksgäldskontoret hade ett bra samarbete. Kanske var det personkemi
              jag vet inte men det här måste formaliseras. Det får inte hänga
              på att det just då fungerar mellan de personer som är chefer för
              olika myndigheter.
            </seg>
          </u>
          <u>
            <seg>
              Riksrevisionen pekar också på att kommunikationen för Finansinspektionen
              och Riksbanken är central i en krissituation. Dessutom uppmuntrar
              man oss här i riksdagen att hålla offentliga utfrågningar angående
              den finansiella stabiliteten.
            </seg>
          </u>
          <u>
            <seg>
              Herr talman! Finansutskottet kan konstatera att regeringen, Finansinspektionen
              och Riksbanken i huvudsak delar de bedömningar och slutsatser
              som Riksrevisionen för fram i rapporten. Man pekar på flera viktiga
              delar som behövs för att bygga upp en myndighetsstruktur och ett
              regelverk som främjar en stabil finanssektor i Sverige. En del
              av det som rapporten berör fångas upp i den nya EU-lagstiftningen.
              Men mycket av det som finns i rapporten hanteras av den finanskriskommitté
              som regeringen tillsatte för cirka ett år sedan. Kommitténs arbete
              är, som tidigare sagts, oerhört viktigt och kommer att få stor
              betydelse för framtidens organisering och reglering av den svenska
              finansmarknaden.
            </seg>
          </u>
          <u>
            <seg>
              Utskottet avser att fortsätta att följa arbetet noga. Det är
              naturligtvis upp till var och en av oss som både partier och enskilda
              att hålla oss informerade, diskutera och samtala med kommittén.
              Sedan kommer nästa process, nämligen propositionsskrivning och
              en bred förankring i riksdagen. Självklart kan inte regeringen,
              och vill inte, lämna förslag till riksdagen som inte har en bred
              förankring. Det är hela syftet med att jobba fram den typen av
              proposition.
            </seg>
          </u>
          <u>
            <seg>
              När det gäller den del som handlar om rapportering från myndigheternas
              sida tycker vi att Riksrevisionen har en god poäng. Vi har redan
              haft en offentlig utfrågning om den finansiella stabiliteten.
              Vi som riksdagsledamöter måste fortsätta att hålla oss informerade
              på olika sätt och kanske mer formaliserat än tidigare. Vi kan
              lära oss av historien att vi också har ett ansvar att hålla oss
              uppdaterade och informerade när det gäller den finansiella stabiliteten.
            </seg>
          </u>
          <u>
            <seg>
              Jag vill med detta yrka bifall till förslaget i betänkandet.
            </seg>
          </u>
          <note type="speaker">
            Anf. 10 ULLA ANDERSSON (V) replik:
          </note>
          <u>
            <seg>
              Herr talman! Jag tror att vi är många som tackar vår gyllene
              stjärna för att Moderaterna faktiskt inte har fått igenom alla
              sina förslag i kammaren under 00-talet, då man ville gå längre
              och avreglera mer än vad som faktiskt skedde. Jag tror att till
              och med Moderaterna själva är tacksamma för att de inte fick gehör
              för sin dåvarande politik.
            </seg>
          </u>
          <u>
            <seg>
              Jag tänkte ställa frågor till Elisabeth Svantesson om både Stabilitetsfonden
              och bankdelningslagen.
            </seg>
          </u>
          <u>
            <seg>
              Regeringen har angående Stabilitetsfonden tydligt uttalat att
              bankerna själva ska stå för insatserna åtminstone huvudsakligen.
              Jag anser inte att det är bankerna som står för insatsen eftersom
              skattebetalarna står för den stora majoriteten av pengarna i fonden.
            </seg>
          </u>
          <u>
            <seg>
              Hur tänker ni göra, Elisabeth Svantesson, för att se till att
              det är bankerna som betalar in de pengar som ska finnas i fonden?
              Hur ser Elisabeth Svantesson på att fonden troligtvis kommer att
              omfatta ungefär 1 procent av bankernas omslutning om vi skulle
              använda dagens siffror i banksektorn?
            </seg>
          </u>
          <u>
            <seg>
              Det är ett stort problem att 1 procent av bankernas omslutning
              ska anses rädda Sverige från en enorm finanskris om en bank går
              omkull. Jag skulle tro att Elisabeth Svantesson också anser att
              det är ett problem, men då måste man också som regeringsparti
              ha ett förslag att lägga fram. Jag har fortfarande inte sett ett
              förslag, fastän fonden har funnits under några år. Där undrar
              jag vad Elisabeth Svantesson anser.
            </seg>
          </u>
          <u>
            <seg>
              Jag vill ställa en fråga till Elisabeth Svantesson om en lag
              att dela upp bankerna. Jag är medveten om att det finns gränsdragningsproblem.
              Men jag anser att vi har större problem om det förblir som det
              är i dag, med en banksektor som omsluter drygt fyra gånger vår
              bnp. Det är ett enormt problem. Oavsett hur duktiga vi är på att
              reglera finanssektorn kommer vi alltid att ligga i bakvattnet,
              och den kommer alltid att utgöra ett hot mot vår ekonomiska stabilitet.
              Därför skulle jag vilja höra någon form av resonemang. Om ni inte
              anser att en bankdelningslag är en lösning på problemet, vad har
              ni då att ta fram?
            </seg>
          </u>
          <note type="speaker">
            Anf. 11 ELISABETH SVANTESSON (M) replik:
          </note>
          <u>
            <seg>
              Herr talman! Först vill jag tacka Ulla Andersson för hennes engagemang
              i dessa frågor. Det är få politiker i Sveriges riksdag som har
              så stort engagemang i dessa frågor. Det är bra. Vi behöver ha
              en diskussion och debatt.
            </seg>
          </u>
          <u>
            <seg>
              Även om vi har en bredd och det är jag också glad för och stor
              enighet i Sveriges riksdag om vissa saker som behöver göras är
              det också bra att vi inte tycker precis lika utan att vi har en
              debatt som för oss framåt.
            </seg>
          </u>
          <u>
            <seg>
              Jag satt inte i riksdagen under de första åren av 2000-talet,
              men jag tror inte att majoritetens parti diskuterade frågorna
              så mycket. Under åren har vi gjort mycket. Snabbt har regeringen
              handlat under kristiden. Det har i många frågor varit en i stort
              sett enig riksdag, vilket också har bidragit till att få ordning
              på frågorna.
            </seg>
          </u>
          <u>
            <seg>
              Jag uppfattar att Ulla Anderssons kärnfråga gäller hur man kan
              minska den implicita garantin. Jag tror att det finns flera vägar
              att gå. Jag tror inte att vi kan få ned den till noll, men den
              måste tryckas ned. Den är orimligt stor. Jag instämmer i Ulla
              Anderssons bild av frågan. Vi måste trycka ned den så mycket som
              möjligt.
            </seg>
          </u>
          <u>
            <seg>
              Stabilitetsfonden är en väg till detta. Som Ulla Andersson mycket
              väl vet fattades det beslutet i riksdagen ganska hastigt eftersom
              tidsläget var som det var. Därför har Finanskriskommittén i uppdrag
              att se över frågan och hur den kan förbättras. I dag betalar bankerna
              in avgifter i relation till deras balansräkningar. Men i framtiden
              måste risk påverka den avgift som betalas in till Stabilitetsfonden.
            </seg>
          </u>
          <u>
            <seg>
              Ett annat sätt att minska den implicita garantin är att öka kapitaltäckningskraven,
              som Ulla Andersson också var inne på i sitt anförande. Sverige
              driver frågan hårt i EU, och vi vill höja kapitaltäckningskraven
              betydligt mer än många andra länder. Jag vet att många länder
              i Europa börjar tycka att det är scary att leva upp till Baselkommitténs
              krav. Jag tror att Stabilitetsfonden tillsammans med kapitaltäckningskraven
              kommer att pressa ned den implicita garantin. Hur exakt ska Stabilitetsfonden
              se ut i framtiden? Finanskriskommittén kommer i höst att lägga
              fram förslag i den frågan.
            </seg>
          </u>
          <note type="speaker">
            Anf. 12 ULLA ANDERSSON (V) replik:
          </note>
          <u>
            <seg>
              Herr talman! Tack, Elisabeth Svantesson, för dina svar. Du säger
              att ni ska trycka ned den implicita garantins storlek. Därmed
              finns en fond, och ni föreslår att kapitaltäckningskraven ska
              höjas kraftigt.
            </seg>
          </u>
          <u>
            <seg>
              Det ändrar inte det grundläggande beteendet, som ändå blir den
              form av risk som garantin bidrar till. När garantin finns i ryggen
              lånar de fyra storbankerna billigare. Det utgör en räntenedpressning
              på ca 30 miljarder kronor för de fyra storbankerna, det vill säga
              halva banksektorns vinst. Om deras långivare vet att det finns
              någon annan bakom ryggen på storbankerna blir det en form av garanti.
              Oavsett om det finns högre kapitaltäckningskrav eller en fond
              bakom ändrar det inte bankernas beteende. De spekulerar med andras
              pengar, och de får dessutom rabatt på spekulationen. Det kommer
              ni inte åt med något av förslagen. Så länge garantin finns snedvrids
              konkurrensen. De fyra stora bankerna får bättre konkurrensförhållanden
              än andra banker i Sverige. Det är djupt problematiskt. Vi behöver
              en större bankkonkurrens. Vi har en oligopolistisk bankstruktur
              i Sverige. Det är absolut inte bra. Vår banksektor har vuxit enormt
              de senaste tio åren. Man måste ha mer att komma med som regeringsparti
              än att hoppas att lite högre kapitaltäckningskrav och en fond
              som till stor del skattebetalarna står för ska vara lösningen
              på problemet. Jag tror inte att det är lösningen att skattebetalarna
              ska stå för bankernas verksamhet. Skattebetalarna ska inte garantera
              privat näringsverksamhet. Det är helt fel väg att gå. Därför bör
              vi ha en bankdelningslag.
            </seg>
          </u>
          <note type="speaker">
            Anf. 13 ELISABETH SVANTESSON (M) replik:
          </note>
          <u>
            <seg>
              Herr talman! Låt mig säga några ord om bankdelning. Jag kan förstå
              tanken och att det låter sympatiskt på många sätt. Jag vet att
              frågan har utretts i Storbritannien. Precis som Ulla Andersson
              nämnde i sitt anförande ser Storbritanniens banksektor annorlunda
              ut. Till exempel har de högre investmentdel i sina banker.
            </seg>
          </u>
          <u>
            <seg>
              Jag tror att det är svårt, men låt oss se hur det går där om
              man över huvud taget kommer att genomföra det, att separera och
              göra gränsdragningslinjer för bankerna. Jag delar absolut din
              och Vänsterpartiets synpunkt att bankerna är väldigt stora i förhållande
              till vår bnp, och det är ett problem. Men jag är tveksam till
              om bankdelningsförslaget, som Vänsterpartiet än så länge är ensamt
              om i riksdagen, är den grundläggande lösningen.
            </seg>
          </u>
          <u>
            <seg>
              En kort fundering som jag har när det gäller implicita garantier
              är synen på SBAB, även om det inte är en stor bank. Där har vi
              en implicit garanti som är mindre men däremot en väldigt stor
              explicit garanti, och där står skattebetalarna hela risken om
              SBAB skulle gå omkull. Den diskussionen för vi aldrig här i riksdagen.
              Vi pratar om de stora bankerna. Jag tycker, som Ulla Andersson,
              att vi ska pressa ned den implicita garantin så mycket som möjligt
              jag tror att den aldrig kan bli noll. Det finns en sorts samhällsansvar,
              men vi måste ändå mota detta riskbeteende. Om SBAB skulle gå i
              putten är det faktiskt vi själva, staten och skattebetalarna,
              som är ägare och som står hela risken.
            </seg>
          </u>
          <u>
            <seg>
              Jag hade hoppats och önskat att den här debatten skulle handla
              om svensk banksektor och att vi skulle ha en annan debatt om SBAB.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Subsidiaritetsprövning av förslag till förordning om gemensamma
            bestämmelser för övervakning och bedömning av utkast till budgetplaner
            och säkerställande av korrigering av alltför stora underskott
            i medlemsstater i euroområdet
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 14 ULLA ANDERSSON (V):
          </note>
          <u>
            <seg>
              Herr talman! Det är enbart vi som har en motivreservation, eftersom
              vi anser att man inte bör hylla det som sker i valutaunionen,
              det vill säga att man överför mer och mer ekonomisk makt till
              EMU-nivån, i form av både den så kallade sexpacken och den europeiska
              terminen. Tyvärr har såväl de borgerliga partierna som Socialdemokraterna
              och Miljöpartiet varit överens om att gå med på detta. Det är
              en enorm maktöverföring från svenska folket till den europeiska
              nivån.
            </seg>
          </u>
          <u>
            <seg>
              Det handlar om övervakning och bedömning av utkast till budgetplaner
              och säkerställande av korrigering av alltför stora underskott
              i medlemsstater i euroområdet. Det innebär att kommissionen vill
              ha möjlighet att ta del av de nationella staternas statsbudgetar,
              att se dem innan de fastställs i riksdagen, och ha rätten att
              komma med synpunkter och förslag till förändringar. Det är en
              enorm maktöverföring från den riksdag det gäller till den europeiska
              nivån.
            </seg>
          </u>
          <u>
            <seg>
              I utskottet finns det en enighet om att vi inte bör göra det
              här. Men jag har väldigt svårt att förstå skillnaden mellan att
              göra det här och att gå med på den så kallade sexpacken och den
              europeiska terminen, där det här förslaget också finns med, samt
              den så kallade europakten. Jag tycker att det åligger de partier
              som har sagt ja till de andra tre förslagen att förklara det i
              talarstolen här.
            </seg>
          </u>
          <u>
            <seg>
              Den nuvarande ekonomiska krisen i euroområdet beror inte på bristande
              budgetdisciplin utan är ett uttryck för valutaunionens inneboende
              svagheter och den finanskris vi går igenom. Krisens orsaker har
              däremot mycket tydliga politiska förtecken, i form av bristande
              ansvar för att ha låtit finanssektorn härja fritt, för att ha
              låtit inkomstskillnaderna kraftigt öka och för att ha bildat en
              valutaunion som aldrig någonsin tidigare har prövats.
            </seg>
          </u>
          <u>
            <seg>
              Nu visar sig de inneboende svagheterna i EMU mycket tydligt.
              Med en starkt decentraliserad finanspolitik, en penningpolitik
              som styrs utifrån de större ländernas behov, framför allt Tysklands
              förutsättningar, blir det alltmer tydligt att utan egen centralbank
              betalar invånarna i de länderna ett mycket högt pris.
            </seg>
          </u>
          <u>
            <seg>
              Utan möjlighet till en självständig valutapolitik har flera europeiska
              länder fått se sin konkurrenskraft urholkad till följd av skillnader
              i produktivitetstillväxt bland valutaunionens länder. Detta i
              sin tur har bidragit till stora underskott i bytesbalanserna och
              i de offentliga finanserna. Det framstår också allt tydligare
              att valutaunionen i sig kanske är den främsta förklaringen till
              att det tycks vara så svårt att bryta den nuvarande onda cirkeln.
            </seg>
          </u>
          <u>
            <seg>
              Det är sant att ett antal länder i eurozonen har betydande budgetunderskott
              och/eller stora statsskulder. Men det finns många andra länder
              USA, Storbritannien och Japan som har lika stora eller till och
              med större budgetunderskott och statsskulder utan att räntorna
              på deras statsobligationer har skjutit i höjden. Hur kommer detta
              sig?
            </seg>
          </u>
          <u>
            <seg>
              Financial Times skribent Martin Wolf ger oss ett väldigt kärnfullt
              och kraftfullt svar på den frågan: It is the central bank, stupid.
            </seg>
          </u>
          <u>
            <seg>
              USA, Storbritannien och Japan har alla egna centralbanker som
              om alla andra åtgärder är uttömda kan agera som långivare i sista
              instans instanser som brukar kallas lender of last resort. Länderna
              i euroområdet har inte en sådan sedelpress för finansiering, och
              det är självklart inte oproblematiskt. Framför allt riskerar en
              sådan politik att leda till ökad inflation. Men för marknadens
              aktörer innebär ändå vetskapen om att denna sista åtgärd står
              till buds att risken för statsbankrutt minskar. Det krävs därför
              inte lika hög ränta för att köpa statspapper av till exempel Japan
              och Storbritannien som av Spanien och Portugal.
            </seg>
          </u>
          <u>
            <seg>
              Med krisen som förtecken föreslås nu nedskärningar och sämre
              välfärd i de länder som drabbas av effekterna av en gemensam valuta.
              Regler införs också för att skattebetalarna ska finansiera de
              förluster som bankerna har dragit på sig, och den ekonomiska politiken
              centraliseras.
            </seg>
          </u>
          <u>
            <seg>
              Tvärtemot kommissionens analys hotar de åtstramningar som följer
              på ett striktare ramverk i själva verket den ekonomiska återhämtningen
              och riskerar att leda till permanent högre arbetslöshetsnivåer.
              Det var det som hände efter finanskrisen på 1930-talet. Det var
              det vi borde ha lärt oss av. Man bantar sig inte ur en ekonomisk
              kris på detta sätt. Man måste se till att folk har ett arbete.
              Man måste se till att folk har råd med det basala, som sjukvård,
              mat på bordet och hyra. Det är det man inte gör i dag. I skenet
              av den här krisen inför man en massiv åtstramningspolitik, alltså
              en tydlig högerpolitik.
            </seg>
          </u>
          <u>
            <seg>
              I kommissionens förslag till förordning finns regler om att utkast
              till budgetplaner ska lämnas in till kommissionen i övervakningssyfte
              innan de blir bindande och att kommissionen till och med kan begära
              att medlemsstaterna lämnar in ett reviderat utkast till budgetplan.
              Tänk er själva att någon annan ska fastställa vad Sveriges riksdag
              ska fatta för beslut, att de förslag vi har lagt fram här inte
              är rimliga att genomföra utan att ett antal tjänstemän på EU-nivå
              i så fall ska bestämma det!
            </seg>
          </u>
          <u>
            <seg>
              Vi tycker att det är helt rimligt att det inte ska vara så, men
              det är tydligen endast vi som tycker det. Annars hade inte ni
              i de andra partierna gått med på sexpacken. Ni hade inte gått
              med på den europeiska terminen. Och ni skulle definitivt inte
              vara med i europakten.
            </seg>
          </u>
          <u>
            <seg>
              Det är självklart att ett sådant här förslag strider mot subsidiaritetsprincipen.
              Det tycker också hela utskottet just den här förordningen strider
              mot subsidiaritetsprincipen. Och sedan har ni sagt ja till två
              andra delar som innehåller exakt denna del, men de strider tydligen
              inte. Förklara det för mig om ni kan! Förklara varför den del
              som vi nu på fredag ska fatta beslut om i EU-nämnden, det vill
              säga europakten som också innehåller detta förslag, inte strider
              mot subsidiaritetsprincipen!
            </seg>
          </u>
          <u>
            <seg>
              För oss, herr talman, blir det alltmer klart att EMU är en politisk
              härdsmälta, en ohållbar lösning med oerhörda konsekvenser, där
              bankerna glatt mottar besked om att de slipper ta några förluster
              för de risker de orsakat, vilket också kommissionen har föreslagit,
              men däremot att målaren i Grekland, läraren i Italien och svetsaren
              i Spanien ska betala deras förluster för det har också politikerna
              beslutat.
            </seg>
          </u>
          <u>
            <seg>
              Herr talman! Jag yrkar bifall till vår reservation.
            </seg>
          </u>
          <note type="speaker">
            Anf. 15 BO BERNHARDSSON (S):
          </note>
          <u>
            <seg>
              Herr talman! Det här ärendet är ett i en, som det tycks, aldrig
              sinande rad av ärenden om den ekonomiska krisen i eurozonen, om
              hur den ska mötas och hur framtida kriser ska kunna förebyggas.
            </seg>
          </u>
          <u>
            <seg>
              I dag i kammaren handlar det om konkreta åtgärder för att, som
              det heter, stärka den ekonomiska samordningen och övervakningen
              inom eurozonen. Lagförslaget är en förlängning av den så kallade
              sexpacken, sex europeiska lagförslag med nämnda syfte.
            </seg>
          </u>
          <u>
            <seg>
              Jag vill först och främst säga att den europeiska krisen inte
              primärt har orsakats av dålig budgetdisciplin. Den började, för
              att travestera Mikael Wiehe, som en skakning på övre däck.
            </seg>
          </u>
          <u>
            <seg>
              I USA som i Europa var det så det började. Det började i den
              privata, illa reglerade finanssektorn, på finansmarknaderna och
              i bankerna, där risktagandet hade kopplats loss från ansvarstagandet,
              som vi tidigare har hört.
            </seg>
          </u>
          <u>
            <seg>
              Det började faktiskt med en våldsam övertro på den fria marknadens
              välfärdsbringande egenskaper. För den övertron har naturligtvis
              politiker jorden runt ett stort ansvar.
            </seg>
          </u>
          <u>
            <seg>
              Finanskrisen slog rakt in i staternas budgetar, in i välfärdssektorn
              och i enskilda hushåll. Väldiga kostnader och risker vältrades
              över från banksektorn och finanssektorn till medborgarna på Island,
              på Irland, i Europa och i USA. Det är tur att de som vill skylla
              på dålig budgetdisciplin har Grekland att ta till som bevismaterial.
            </seg>
          </u>
          <u>
            <seg>
              När det är sagt måste det också sägas då vänder jag mig i någon
              mening speciellt till Ulla Andersson att det är helt nödvändigt
              att ha ordning på sina finanser. Det behövs för att vi som en
              känd tidigare socialdemokratisk statsminister och finansminister
              sade under den svenska krisen ska slippa tigga och be flinande
              finansvalpar om att de ska låna ut sina pengar.
            </seg>
          </u>
          <u>
            <seg>
              Det är också så, Ulla Andersson, att de länder som har valt euron
              som valuta vi har inte gjort det faktiskt har beställt ökad samordning
              och övervakning av sina finanser. Så är det. Det är nödvändigt
              för att eurozonen ska fungera. Vi har valt att inte gå med. Men
              skulle inte eurozonen fungera drabbar det oss.
            </seg>
          </u>
          <u>
            <seg>
              Det är också nödvändigt med inte bara övervakning utan också
              ett kraftfullt omfördelningssystem inom unionen, med ökad solidaritet
              mellan länderna. Det räcker självklart inte med bara åtstramningspolitik.
            </seg>
          </u>
          <u>
            <seg>
              Det här lagförslaget om stärkt ekonomisk styrning rör omedelbart
              endast euroländerna. Men Sverige är en del av Europa. Vi kommer
              att påverkas av de beslut som tas i eurozonen. Vi har därför ett
              intresse av att ha synpunkter på vad som sker där, även om vi
              har valt att stå utanför. Vi är en del av den inre marknaden.
              Vi är en del av Europa.
            </seg>
          </u>
          <u>
            <seg>
              Vi då talar jag om oss socialdemokrater och den svenska arbetarrörelsen
              är en del av den europeiska arbetarrörelsen. Europeiska löntagares
              och medborgares glädjeämnen och utmaningar är också våra. Glädjeämnena
              är våra, och bekymren är också våra.
            </seg>
          </u>
          <u>
            <seg>
              Det kan inte heller uteslutas, även om det inte är särskilt sannolikt,
              att vi en dag kan komma att bli medlemmar i valutaunionen. Vi
              har dessutom, för att tala politiskt fikonspråk, fått ärendet
              för subsidiaritetsprövning. Vi har att ta ställning.
            </seg>
          </u>
          <u>
            <seg>
              Vad är det då, herr talman, som gör att vi socialdemokrater menar
              att förslaget strider mot närhetsprincipen? Det har varit uppe
              tidigare. Vi menar att förslaget alldeles i onödan inkräktar på
              medlemsländernas och de nationella parlamentens suveräna befogenheter
              när det gäller budget och budgetprocess.
            </seg>
          </u>
          <u>
            <seg>
              Det är en sak att länderna har åtagit sig att leva upp till stabilitets-
              och tillväxtpakten och att länder som hamnar i stora obalanser
              måste rätta till dessa obalanser för sin egen skull och faktiskt
              också för oss andra. Den samordningen är nödvändig. Men det innebär
              inte att det är vare sig nödvändigt eller rimligt att kommissionen
              ges befogenheter att överpröva de nationella parlamentens bedömningar
              eller val av åtgärder under själva budgetprocessen, och det innebär
              inte att vi ska acceptera förhandsgranskning och att man beställer
              nya budgetförslag under processens gång.
            </seg>
          </u>
          <u>
            <seg>
              Detta, Ulla Andersson, är ingen enkel avvägning. Det är det faktiskt
              inte, givet att euroländerna har valt att ha en gemensam valuta
              och att länder med stora obalanser också för vår skull måste rätta
              till de obalanserna.
            </seg>
          </u>
          <u>
            <seg>
              Som det heter i en finsk kommentar till förslaget: Varje enskilt
              medlemsland ska ordna den nationella budgetplaneringen med beaktande
              av de egna omständigheterna och förutsättningarna, även om det
              samtidigt bör vara möjligt att diskutera på europeisk nivå om
              beredningarna lever upp till stabilitets- och tillväxtpaktens
              förpliktelser. Medlemsländer ska hur som helst inte kunna tvingas
              till att utarbeta någon ny budgetproposition.
            </seg>
          </u>
          <u>
            <seg>
              Precis så svårt är det. Det är inte så enkelt att vi kan säga:
              inga krav, ingen samordning. Det finns faktiskt en eurozon.
            </seg>
          </u>
          <u>
            <seg>
              Även i andra länder än Finland har man haft invändningar, till
              exempel i Frankrike. Det är lite kul, höll jag på att säga, att
              även länder som hårt driver kravet på samordning sätter upp någon
              sorts gräns: Hit men inte längre, nu räcker det faktiskt, för
              det är inte nödvändigt att ge sig så långt in i budgetprocesserna.
            </seg>
          </u>
          <u>
            <seg>
              Herr talman! Nu säger jag det igen: Det är nödvändigt att ett
              land har ordning på sina statsfinanser. Den som är i för stor
              skuld är inte fri, för att göra om Göran Perssons berömda uttalande
              något. Så är det. Man måste faktiskt ha ordning på grejerna, i
              varje fall i det långa perspektivet, så att inte marknaderna,
              givet att de är som de är, slår till och skadar ekonomierna.
            </seg>
          </u>
          <u>
            <seg>
              Samtidigt är det viktigt att säga då vänder jag mig till den
              andra sidan att den högerpolitik som nu härskar i Europa och som
              helt domineras av ensidiga krav på åtstramning och budgetdisciplin
              riskerar att sänka Europa. Det enda som växer i dagens Europa
              är faktiskt massarbetslösheten, klyftorna och det sociala eländet.
            </seg>
          </u>
          <u>
            <seg>
              Högerpolitiken tror jag håller på att armera en politisk bomb
              som i värsta fall kan hota hela det viktiga samarbetsprojekt som
              heter EU. Det ligger väl långt borta, men i dag ser vi faktiskt
              hur reaktionära stämningar breder ut sig därför att människor
              känner sig överkörda, illa behandlade och utsatta.
            </seg>
          </u>
          <u>
            <seg>
              I vartenda dokument jag tvingas läsa dem allihop, höll jag på
              att säga som nu kommer från de europeiska toppmötena, rådsmötena
              och andra överläggningar betonas i de inledande artighetsfraserna
              i dokumentet behovet av jobb, tillväxt och konkurrenskraft. Men
              i varje dokument lyser åtgärderna för att skapa detta med sin
              frånvaro. Det handlar nästan enbart om budgetdisciplin. Och Europa
              sjunker faktiskt längre och längre ned i något som liknar recession.
            </seg>
          </u>
          <u>
            <seg>
              Precis så svårt är det. Europa behöver ordning och reda i ländernas
              ekonomi, på finansmarknaderna och i banksektorn. Men Europa behöver
              framför allt en politik för jobb och välfärd. Det är det allra
              viktigaste. Det går inte nu tittar jag på allihop att välja enbart
              det ena. Man måste faktiskt klara som det står i Lunds universitets
              valspråk bådadera.
            </seg>
          </u>
          <note type="speaker">
            Anf. 16 ULLA ANDERSSON (V) replik:
          </note>
          <u>
            <seg>
              Herr talman! Det är roligt att få ta replik på Bo Bernhardsson.
              Vi stod på samma sida i EMU-folkomröstningen, och det finns nog
              en del här i kammaren som skulle tacka oss för det arbete vi gjorde
              då och svenska folket för att man röstade nej. Jag tror att vi
              bägge är glada över att vi inte är med i det så kallade eurosamarbetet.
            </seg>
          </u>
          <u>
            <seg>
              Den form av valutaunion man har valt har visat sig vara helt
              oprövad, och den har också visat sig vara rätt ohållbar. Jag är
              fullt medveten om att man behöver samordna sina insatser. Jag
              är fullt medveten om att man egentligen skulle behöva bygga om
              hela valutaunionen från början för att få åtminstone någon form
              av hållbarhet i den. De insatser som man nu föreslår tror jag
              inte kommer att rädda valutaunionen.
            </seg>
          </u>
          <u>
            <seg>
              Men det är precis som Bo Bernhardsson säger: Man har infört detta
              genom demokratiskt fattade beslut i de länder som deltar, och
              självklart har de rätten att för egen del fatta de beslut de anser
              sig behöva för att komma ur situationen. Sedan gör jag bedömningen
              att de inte är tillräckliga, framför allt inte när man också låter
              folket få bära de stora konsekvenserna av det hela medan de som
              har bidragit till krisen faktiskt går skadefria.
            </seg>
          </u>
          <u>
            <seg>
              Bo Bernhardsson och jag är också väldigt överens om att det behövs
              sunda statsfinanser. Det är en självklarhet. Annars är man ute
              på väldigt svag is, och det ska man inte utsätta en stat eller
              dess folk för.
            </seg>
          </u>
          <u>
            <seg>
              Det finns dock en sak som jag fortfarande inte riktigt får att
              gå ihop, Bo Bernhardsson. Jag är väldigt glad över att ni säger
              nej till budgetkontrollen och att EU ska ha rätt att ha synpunkter
              på Sveriges budgetförslag, men samtidigt har ni sagt ja till det
              i sexpacken och i den europeiska terminen. Det är detta jag inte
              riktigt får att gå ihop. Vad är skillnaden? I europakten, som
              jag förstår att ni kommer att säga nej till, är också en del av
              det här förslaget med.
            </seg>
          </u>
          <u>
            <seg>
              Jag får det inte att gå ihop. Varför ett nej nu när ni säger
              ja till sexpacken, som det ju också finns en del högerpolitik
              i när det gäller pensioner, lönepåverkan och så vidare? Kan du
              förklara detta för mig?
            </seg>
          </u>
          <note type="speaker">
            Anf. 17 BO BERNHARDSSON (S) replik:
          </note>
          <u>
            <seg>
              Herr talman! Jag tror att jag kan förklara detta genom att upprepa
              vad jag sade. Det här är inte en alldeles enkel avvägning. Det
              är uppenbart att det krävs en ökad samordning. Har man valt att
              vara med i eurosamarbetet, vilket 17 länder har gjort, är det
              fullständigt nödvändigt att man också på något sätt låter finanspolitiken
              samordnas på europeisk nivå.
            </seg>
          </u>
          <u>
            <seg>
              Samtidigt är det klart att även de länderna har ett intresse
              av att inte i onödan lämna bort makt till Bryssel. Det innebär
              till exempel att så exakta åtgärder som dem vi nu talar om inte
              är rimliga. Vi behöver inte gå så långt, och det är inte rimligt
              att gå så långt.
            </seg>
          </u>
          <u>
            <seg>
              Det är naturligtvis ingen enkel avvägning hur långt man ska gå.
              Det är också en avvägning för oss som land, som har sagt att vi
              inte vill gå med i eurozonen. Hur långt ska vi lägga oss i den
              lagstiftning som rör enbart euroländer? Det är bara att uppriktigt
              säga att det inte är en alldeles enkel uppgift. Det är klart att
              man kan säga att detta bara gäller euroländer och att vi därför
              inte ska bry oss, men man kan också säga vilket jag nu har gjort
              här i talarstolen att hur det än är kommer vi att påverkas av
              de beslut som fattas i eurozonen, och därför måste vi tillåta
              oss att faktiskt ha åsikter om det som sker. Där kanske vi måste
              lyfta vår profil. Gör man fel i eurozonen kommer det att drabba
              oss.
            </seg>
          </u>
          <note type="speaker">
            Anf. 18 ULLA ANDERSSON (V) replik:
          </note>
          <u>
            <seg>
              Herr talman! Visst är det en avvägning från de länder som har
              valt att gå med i EMU-samarbetet. Men vi har ju valt att inte
              vara med. Därför har jag rätt svårt att förstå varför vi ska ansluta
              oss till exempelvis sexpacken och detta säger jag till de borgerliga
              ledamöterna europakten. Vi har haft en folkomröstning som har
              sagt att vi inte vill överföra mer ekonomisk makt till valutaunionen,
              och det är därför vi har röstat nej.
            </seg>
          </u>
          <u>
            <seg>
              Sexpacken, som också innehåller det här förslaget, innehåller
              också delar om att man ska ändra pensionssystemen, att den offentliga
              sektorn ska hålla tillbaka sin löneutveckling och så vidare. Jag
              har lite svårt att förstå vad det är som blir bättre i och med
              att Sverige ansluter sig till ett sådant förslag.
            </seg>
          </u>
          <u>
            <seg>
              Jag är väldigt villig att samarbeta med andra länder och att
              vara en röst i den internationella debatten för att pressa ned
              arbetslösheten, ta ett stort socialt ansvar, utjämna de ekonomiska
              skillnaderna och se till att banksektorn faktiskt får bära sina
              förluster. Men detta betyder inte att man behöver ansluta sig
              till sådant som sexpacken eller, som borgerligheten vill, till
              europakten.
            </seg>
          </u>
          <u>
            <seg>
              Nu säger ni i Socialdemokraterna nej till det här. Det är jag
              väldigt glad över. Jag är också glad över att få höra diskussionen,
              för jag tror att det bidrar till att vi förstår varandra bättre
              i debatten. Jag har dock svårt att förstå varför ni drar gränsen
              just här. Ni har kommit fram till att ni inte vill vara med i
              europakten, men ni sade ja till sexpacken och terminen, och där
              finns ju också det här förslaget med. Det är detta som blir krångligt
              i min hjärna. Det kanske inte alls är krångligt i Bo Bernhardssons
              hjärna, men jag tycker fortfarande inte att du har förklarat det
              hela.
            </seg>
          </u>
          <u>
            <seg>
              Du säger att det är en avvägning. Varför gör man en avvägning
              där man faktiskt ansluter sig till något som innebär sänkta pensioner
              och en sämre löneutveckling i offentlig sektor? Varför säger man
              inte nej även där?
            </seg>
          </u>
          <note type="speaker">
            Anf. 19 BO BERNHARDSSON (S) replik:
          </note>
          <u>
            <seg>
              Herr talman! Nej, detta är inte krångligt i min hjärna, av väldigt
              enkla skäl.
            </seg>
          </u>
          <u>
            <seg>
              Jag tror faktiskt att Ulla Andersson blandar ihop detta. Av de
              sex lagförslagen är det inte alla som berör oss. Till exempel
              sådant som rör sanktioner gäller bara euroländerna. Hade det stått
              i något lagförslag som gäller oss att vi ska sänka pensioner eller
              löner men så står det inte hade vi naturligtvis inte ställt upp
              på det. Lagförslagen är allmänna till sin karaktär när det gäller
              att man måste leva upp till tillväxt- och stabilitetspakten. Det
              tycker vi att man måste.
            </seg>
          </u>
          <u>
            <seg>
              I bland annat Euro plus-pakten fanns det i de första förslagen
              ganska tydliga skrivningar om att man skulle pressa ned löner
              och ingripa i lönesättningen för offentliganställda. Det var mycket
              högerpolitik i det förslaget. Sedan vaskades en del bort, men
              man kan tänka sig att intentionerna ändå finns där. Men detta
              gällde Europluspakten, och där gick vi inte med. Vi gick inte
              med på att Sverige skulle ansluta sig till den.
            </seg>
          </u>
          <u>
            <seg>
              Om det hade varit som Ulla Andersson säger och att sådant hade
              funnits med i sexpacken hade vi aldrig gett klartecken. Nu finns
              det nog inget sådant det måste Ulla Andersson visa för mig i så
              fall. En del av det som ingår rör över huvud taget inte oss.
            </seg>
          </u>
          <u>
            <seg>
              Detta med vad vi ska lägga oss i när det inte rör oss är inte
              heller en alldeles enkel avvägning. Allt är inte enkelt i Europa.
            </seg>
          </u>
          <note type="speaker">
            Anf. 20 STAFFAN ANGER (M):
          </note>
          <u>
            <seg>
              Herr talman! Jag börjar med att yrka bifall till finansutskottets
              utlåtande FiU33.
            </seg>
          </u>
          <u>
            <seg>
              Europa har stora ekonomiska problem. Underskottet i statsbudgeterna
              växer i ett flertal länder och skulderna ökar i förhållande till
              BNP. Länder som Grekland, Irland, Portugal, Spanien och Italien
              fortsätter att öka sina underskott i statsbudgeten. Till och med
              Frankrike har fått sin kreditvärdering sänkt nyligen. Länder i
              södra Europa har bytt sina regeringar och försöker nu genom åtgärdsplaner
              få stopp på underskottet i budgeten och stoppa ökningen av skulderna,
              vilket är absolut nödvändigt.
            </seg>
          </u>
          <u>
            <seg>
              Sverige är tillsammans med Estland det enda land inom EU som
              har ett överskott i sin statsbudget. Sverige lärde sig mycket
              efter vår kris i början av 90-talet. Ny budgetlag infördes tillsammans
              med en rad andra åtgärder som har varit lyckosamma för Sverige
              under de senaste åren. Vår statsskuld i förhållande till BNP har
              gått ned från 45 procent år 2006 till dagens 35 procent, och vi
              fortsätter ha ett överskott även under 2012.
            </seg>
          </u>
          <u>
            <seg>
              I Europa ökar skuldbergen, och snart är snittet på skuldbergen
              i förhållande till bruttonationalprodukten på väg mot 100 procent.
            </seg>
          </u>
          <u>
            <seg>
              Som svensk kan man vara stolt över hur regeringen och främst
              finansminister Anders Borg och hans team skött den ekonomiska
              politiken i Sverige.
            </seg>
          </u>
          <u>
            <seg>
              Herr talman! Regeringen välkomnar också kommissionens förslag
              till euroländerna vad gäller hårdare och tuffare finansiell planering.
              Den föreslagna förordningen kompletterar ytterligare bestämmelser
              i stabilitets- och tillväxtpakten och skärper övervakningen av
              budgetdisciplinen i euroländerna, vilket verkligen är behövligt.
            </seg>
          </u>
          <u>
            <seg>
              De olika euroländerna påverkar givetvis starkt varandra. Också
              Sverige får problem när eurostaternas budgetar ska saneras. Exporten
              till Europa från Sverige kommer att gå ned. Då 70 procent av vår
              export går till EU och exporten är 54 procent av vår bnp kommer
              Sverige onekligen att påverkas, och det kan bli ganska allvarligt.
            </seg>
          </u>
          <u>
            <seg>
              För Sveriges del gäller det att förhandla fram en lösning där
              vi får delta och påverka Europasamarbetet så mycket som möjligt.
              Vi anser dock att det är riksdagen som beslutar om statens budget,
              både utgifter och inkomster, och att budgeten först ska presenteras
              för riksdagen. Vi värnar om den nationella kompetensen i finanspolitiken.
            </seg>
          </u>
          <u>
            <seg>
              Naturligtvis är en bra kommunikation viktig mellan Sverige och
              EU-kommissionen, och svensk budget kan i enlighet med kommissionens
              önskemål presenteras för kommissionen senast den 15 oktober.
            </seg>
          </u>
          <u>
            <seg>
              Herr talman! Vi håller också med om att euroländer med stora
              underskott bör övervakas ännu närmare så att underskottet kan
              korrigeras helt eller delvis genom olika åtgärder.
            </seg>
          </u>
          <u>
            <seg>
              Vi får nu se hur de fortsatta förhandlingarna mellan Sverige
              och EU går. Alliansregeringen vill vara med i denna finansiella
              pakt så mycket som möjligt för att kunna påverka beslut. Vi stöder
              till stor del finanspakten som EU-kommissionen föreslår.
            </seg>
          </u>
          <u>
            <seg>
              Det är en nödvändighet också för Sverige att Europa får ordning
              på ekonomin. Vi är som alla vet ett mycket exportberoende land.
              Även om vi har ordning på ekonomin blir det besvärligt när Europa
              är nedkört. Till detta kommer problemet med ekonomin i USA. Det
              är bra att vi i Sverige har resurser att ta av efter att ha hållit
              ekonomin i balans.
            </seg>
          </u>
          <u>
            <seg>
              Alliansen har dock gemensamt med Socialdemokraterna och Miljöpartiet
              gjort ett motiverat yttrande från Sveriges riksdag där vi fastslår
              att det är riksdagen som beslutar om statens budget, både utgifter
              och inkomster. Det är en nationell angelägenhet.
            </seg>
          </u>
          <u>
            <seg>
              Herr talman! Vi håller tummarna för att våra förhandlingar går
              väl i Bryssel så att Sverige får vara med i EU-kretsen så mycket
              som möjligt och sitta med i förhandlingar vid olika sammankomster
              i de flesta sammanhang. Vi får se hur förhandlingarna har gått
              den sista veckan. Mer information kommer på EU-nämnden i morgon,
              och sedan får vi se vad resultatet blir nästa vecka när statsministrarna
              möts.
            </seg>
          </u>
          <note type="speaker">
            Anf. 21 BO BERNHARDSSON (S) replik:
          </note>
          <u>
            <seg>
              Herr talman! Jag är glad att vi är överens i utskottet om att
              värna den svenska budgetprocessen och vår suveränitet på området;
              det är utmärkt. När finansminister Borg var i utskottet och vi
              hade överläggning berättade han att regeringen inte tyckte att
              detta stred mot subsidiaritetsprincipen, men ett enigt utskott
              slår fast att det gör det, att det går för långt. Det är bra.
            </seg>
          </u>
          <u>
            <seg>
              Det är viktigt att ha ordning och reda i finanserna. Här är Staffan
              Anger och jag överens. Det är dock ingen tillräcklig politik.
              Om man bara sjösätter den typen av åtgärder riskerar man att cementera
              massarbetslösheten och förvärra Europas problem. Det är många
              ekonomer överens med mig och många andra om.
            </seg>
          </u>
          <u>
            <seg>
              Hur ser Staffan Anger på den obalans som finns i det politiska
              projektet inom eurozonen och Europa där man ständigt påpekar att
              länderna måste disciplinera sig men inte har några som helst kraftfulla
              förslag för att skapa sysselsättning och bygga upp välfärden och
              konkurrenskraften för att få tillväxt i ekonomin? Det är ganska
              dystert att ta del av det som sker i Europa och kommentarerna
              till det. Hur ser Staffan Anger på detta? Finns det en obalans,
              och räcker det med disciplin?
            </seg>
          </u>
          <note type="speaker">
            Anf. 22 STAFFAN ANGER (M) replik:
          </note>
          <u>
            <seg>
              Herr talman! När patienten är allvarligt sjuk måste han opereras
              snabbt, annars blir det värre. Det är bara att konstatera att
              vi är där nu. Det är mycket märkligt att den engelska regeringen
              fram till 2006 hade överskott i sina finanser, men när Brown blev
              premiärminister sjönk man långt ned med enorma underskott. Nu
              försöker man ta tag i det och rätta till det. Gör vi inte det
              blir det etter värre.
            </seg>
          </u>
          <u>
            <seg>
              Jag är stor Europavän; jag tror på Europa. Framför allt tror
              jag att det är viktigt att Europa i en internationell global konkurrens
              håller ihop och sanerar finanserna snabbt.
            </seg>
          </u>
          <u>
            <seg>
              Ni som har varit i Kina vet hur otroligt fort det går när det
              gäller teknisk överföring, utveckling och utbildning. Det handlar
              om 1,3 miljarder människor.
            </seg>
          </u>
          <u>
            <seg>
              Ska vi klara en tillväxt i Europa måste vi jobba snabbt och göra
              konsekvensneddragningar i budgeten men ändå satsa EU-pengar på
              tillväxt i vissa segment. Det fanns också med i Lissabonfördraget,
              som jag tycker är bra och som jag har uppfattat att Bo Bernhardsson
              också gillar. Vi ska inte bara dra ned utan vissa segment kommer
              att få ha kvar sin tillväxt och sina resurser.
            </seg>
          </u>
          <note type="speaker">
            Anf. 23 BO BERNHARDSSON (S) replik:
          </note>
          <u>
            <seg>
              Herr talman! I dag, eller möjligen i går, uttalade IMF, som ju
              inte hör till vänstern i vare sig Europa eller världen, att det
              finns risk för att det som sker i Europa drar ned världsekonomin
              och att det blir recession i världsekonomin, trots att det finns
              ekonomier som är väldigt starka. Det är IMF:s betyg på den högerpolitik
              som nu sjösätts och där det är en väldig slagsida. Det är nästan
              enbart disciplin och ytterst lite om tillväxtpolitik, konkurrenskraft
              och ökad sysselsättning.
            </seg>
          </u>
          <u>
            <seg>
              Om patienten är sjuk måste man sätta in mediciner eller operera,
              som Staffan Anger säger. Det är dock rätt dumt att operera bort
              armarna eller andra vitala kroppsdelar så att patienten inte kan
              försörja sig.
            </seg>
          </u>
          <note type="speaker">
            Anf. 24 STAFFAN ANGER (M) replik:
          </note>
          <u>
            <seg>
              Herr talman! Det är inte bara i Europa det är kris. Den som hörde
              president Obamas tal i natt blev inte gladare. Där sades att underskotten
              kommer att öka även om man höjer skatterna vilket i och för sig
              är bra för höginkomsttagarna i USA. Men det fanns ingen skuldsanering
              i USA heller, och det påverkar oss också.
            </seg>
          </u>
          <u>
            <seg>
              IMF är ett organ som fungerar väl. Man är beredd att sätta in
              pengar. Det nya kontot, ESM, kommer att ha ungefär 500 miljarder
              euro, och det finns resurser att handha detta.
            </seg>
          </u>
          <u>
            <seg>
              Men nu är det en statsledningsfråga. Har man kraft att göra detta?
              Grekland och Italien gör rätt och sätter till specialister. Portugals
              och Spaniens regeringar har åkt ut. Alla är övertygade om att
              detta måste göras. Det blir en svacka, men den kan bli begränsad
              under förutsättning att man gör något.
            </seg>
          </u>
          <u>
            <seg>
              Detta innebär dock inte att man inte gör något på andra områden.
              När det gäller forskning och utveckling finns det en fin budget
              och planering för EU att fortsätta inom vissa områden för att
              kunna konkurrera på världsmarknaden.
            </seg>
          </u>
          <note type="speaker">
            Anf. 25 ULLA ANDERSSON (V) replik:
          </note>
          <u>
            <seg>
              Herr talman! När Staffan Anger skulle börja operera tänkte jag:
              Om han ändå valde rätt patient!
            </seg>
          </u>
          <u>
            <seg>
              Staffan Anger låter målaren i Grekland, förskolläraren i Italien
              eller sjuksköterskan i Portugal stå för förlusterna. Det är de
              som drabbas av hemlöshet och arbetslöshet. Det är de som inte
              får sjukvård eller missbrukarvård. Vi ser hur en stor social oro
              sprider sig i Europa. Massarbetslösheten kommer att få stora konsekvenser.
              Det kan inte vara meningen att vi ska bidra ännu mer till det.
              Det borde vara rimligt att det som har orsakat krisen åtgärdas.
            </seg>
          </u>
          <u>
            <seg>
              Det var ju inte så att Spanien, Portugal och Irland hade stora
              problem med sina statsbudgetar. Det fick de när de gick in och
              räddade sina banker. En stor finansiell spekulation i samklang
              med den valutaunion som EMU utgör har bidragit till krisen. Det
              är väl det som man först och främst borde åtgärda. Men visst finns
              det stater som också har andra problem som man borde ta tag i.
            </seg>
          </u>
          <u>
            <seg>
              Något som är tydligt och som inte bara Vänsterpartiet utan till
              och med Internationella valutafonden säger är att det är nyliberal
              högerpolitik som har bidragit till det här eländet. Man har låtit
              marknaden klara sig själv. Man har alltid trott att marknaden
              ska lösa allt. Man har avreglerat, och vi har haft kraftigt ökade
              inkomstskillnader i USA och Tyskland och tyvärr också i Sverige.
              Det leder till ökad finansiell spekulation. En liten grupp människor
              får väldigt mycket pengar och vill ha avsättning för dem.
            </seg>
          </u>
          <u>
            <seg>
              Det är svårt att förstå Staffan Angers och Moderaternas linje.
              Man vill på olika sätt ansluta Sverige till den europeiska valutaunionen.
              Det vill man göra i europakten. Här i dag går utskottsmajoriteten
              emot sin egen regering. Jag skulle vilja höra Staffan Anger förklara
              det.
            </seg>
          </u>
          <note type="speaker">
            Anf. 26 STAFFAN ANGER (M) replik:
          </note>
          <u>
            <seg>
              Herr talman! Om vi inte gör något och bara låter detta fortsätta,
              vad tror du händer då, Ulla Andersson? Om man inte hade tillsatt
              nya regeringar i skuldländerna Grekland och Italien hade det naturligtvis
              inte gått. Det är som med företag och privatekonomi: Man måste
              se till att få balans. Man vill naturligtvis skapa en balans som
              skadar den enskilda medborgaren så lite som möjligt. Det försöker
              man göra nu. Man krafsar ihop alla resurser man har i Europa och
              inom IMF för att få pengar och klara den här svåra situationen.
              Alla regeringar försöker naturligtvis se till att det blir rättvist.
            </seg>
          </u>
          <u>
            <seg>
              Jag är ingen vän av stora banker. Det är klart att bankerna ska
              ta sina förluster. Det är vi överens om i Sverige. Om det händer
              något med de svenska bankerna är det aktieägarna som ska ta det
              först. Nu förhandlar bankerna med grekerna om nedskrivningar av
              fordringar. Det är klart att de får ta de smällarna också. Jag
              håller med om att vi måste se till att ha regler för att styra
              spekulationer i banksystemet. Det är på väg, men inte helt klart.
            </seg>
          </u>
          <u>
            <seg>
              När det gäller Sverige kan jag bara konstatera att vi är överens.
              Budgeten ska tas i Sveriges riksdag. Så har det varit och så kommer
              det att bli.
            </seg>
          </u>
          <u>
            <seg>
              När det gäller sexpacken är vi överens om att kollektivavtal
              är en sak för den svenska fackföreningsrörelsen och de svenska
              arbetsgivarna att diskutera. Det ska man inte göra i Bryssel.
              Jag är helt överens med Ulla Andersson om det. Men det innebär
              inte att vi inte kan acceptera de andra delarna.
            </seg>
          </u>
          <u>
            <seg>
              Anders Borg har varit nere och förhandlat om bland annat gränserna
              till euron. Det är naturligtvis viktigt, men frågan om euron beslutas
              också av dig och mig som medborgare i Sverige. Det är vi som beslutar
              om huruvida vi ska gå med eller inte, även om det finns en del
              juridiska småsaker att ta hänsyn till.
            </seg>
          </u>
          <u>
            <seg>
              Det är ganska stabilt och bra. Vi tar inte med de två sakerna.
              Vi förhandlar nytt. Vi ser till att vi får vara med vid bordet
              och påverka. Det är jätteviktigt.
            </seg>
          </u>
          <note type="speaker">
            Anf. 27 ULLA ANDERSSON (V) replik:
          </note>
          <u>
            <seg>
              Herr talman! Staffan Anger tycker tydligen att det är helt okej
              att sitta med vid ett bord där han inte får rösta och där han
              kanske inte ens får sitta med mer än en gång per år. Då är det
              helt okej att gå emot folkomröstningen och tycka att man ska skriva
              in att Sverige ansluter sig till europakten. Jag har svårt att
              få det att gå ihop, Staffan Anger. I europakten ska man ju också
              granska ländernas budgetar, något som du nu ska rösta nej till.
            </seg>
          </u>
          <u>
            <seg>
              Jag tycker att det är en billig utförsäljning av svenskt självbestämmande
              att sitta med vid ett bord, eventuellt en gång per år.
            </seg>
          </u>
          <u>
            <seg>
              Till skillnad mot privata företag, som Staffan Ander tar upp,
              är Italien en demokrati. Man går till val, och man röstar fram
              den regering och den riksdag man vill ha. Det gör mig väldigt
              orolig att man så enkelt kan avsätta en folkvald regering och
              tillsätta tjänstemän. Det skapar en oroskänsla i mig och jag undrar
              vart det ska bära hän.
            </seg>
          </u>
          <u>
            <seg>
              Jag tror inte att medicinen i ett sådant läge kan vara att fatta
              beslut ovanför människors huvuden. Vi ser hur det rör sig på gator
              och torg i land efter land. Man är orolig för sitt arbete, man
              är orolig för att få sänkt lön och man är orolig för att inte
              kunna leva på sin pension. Människor får lämna sina bostäder,
              och människor får inte ens medicin och sjukvård.
            </seg>
          </u>
          <u>
            <seg>
              Man fattar beslut ovanför dessa människors huvuden och inför
              en åtstramningspolitik som inte alls kommer till rätta med problemen,
              och man låter bankerna gå skadeslösa. Det är bara när det gäller
              de grekiska bankernas statspapper som man till en liten del ska
              få stå för förlusterna. Allt annat ska man slippa. Det har man
              uttalat. Jag har inte hört att Sverige har protesterat mot det.
            </seg>
          </u>
          <u>
            <seg>
              Sverige ska dessutom vara med och finansiera bankernas förluster
              genom de lån man tänker stoppa in i IMF. ECB ger ut lån till bankerna
              till 1 procents ränta som de i sin tur kan låna ut i Italien och
              Portugal till kanske 7, 10 eller 14 procents ränta i stället för
              att man låter bankerna ta sina förluster och låta skattebetalarnas
              pengar gå till att skapa arbete.
            </seg>
          </u>
          <note>
            I detta anförande instämde Lena Olsson (V).
          </note>
          <note type="speaker">
            Anf. 28 STAFFAN ANGER (M) replik:
          </note>
          <u>
            <seg>
              Herr talman! I Grekland och Italien var det de valda demokratiska
              partierna som valde nya regeringar. Om de partierna inte fungerar
              måste man tillsätta en expertregering. Det har man gjort många
              gånger i historien. Gör de inte ett bra jobb kommer demokratisystemet
              att avsätta dem och se till att nya kommer in. Detta är absolut
              nödvändigt att göra nu. Ulla Andersson säger: Ska det inte bara
              rulla vidare? Det går helt enkelt inte.
            </seg>
          </u>
          <u>
            <seg>
              Det är jättebra att vi har IMF. Det handlar om stora belopp.
              Att vi kan få ESM finansierat till 500 miljarder euro är en förutsättning
              för att man ska komma över detta.
            </seg>
          </u>
          <u>
            <seg>
              När det gäller bankerna och deras förluster är vi nästan ense.
              Aktieägarna ska få ta smällen först, och bankerna ska få ta smällen
              när det gäller förluster på kreditgivning. Det är självklart.
            </seg>
          </u>
          <u>
            <seg>
              Vi har en förhandlingsomgång när vi i Sveriges riksdag beslutar
              om statens budget. Så kommer det att bli. Det kommer att lösas
              inom den här förhandlingen och det kommer att bekräftas av statsministern
              i början av nästa vecka.
            </seg>
          </u>
          <note>
            9 § Viss tillsyn över personuppgiftsbehandling
          </note>
          <note>
            Föredrogs
          </note>
          <u>
            <seg>
              Talmannen konstaterade att ingen talare var anmäld.
            </seg>
          </u>
          <note>
            10 § Ändrade regler om förundersökningsledning och förundersökningsbegränsning
          </note>
          <note>
            Föredrogs
          </note>
          <note type="speaker">
            Anf. 29 LENA OLSSON (V):
          </note>
          <u>
            <seg>
              Herr talman! Vi ska nu debattera justitieutskottets betänkande
              nr 9 där regeringen föreslår att särregleringen av förundersökningsledarskap
              med särskilda bestämmelser om unga lagöverträdare upphävs så att
              polismyndigheterna kan leda förundersökningar mot unga lagöverträdare
              i fler fall än tidigare. Vidare föreslås att polismyndigheterna
              får behörighet att i vissa fall besluta om förundersökningsbegränsning
              inom ramen för sitt förundersökningsledarskap.
            </seg>
          </u>
          <u>
            <seg>
              Man föreslår också att möjligheten till förundersökningsbegränsning
              när kostnaderna för en fortsatt utredning inte står i rimligt
              förhållande till sakens betydelse utvidgas till att omfatta brott
              för vilka straffvärdet inte överstiger fängelse i tre månader.
            </seg>
          </u>
          <u>
            <seg>
              Herr talman! Jag vill från Vänsterpartiets sida säga att vi i
              stort delar utskottsmajoritetens uppfattning och förslag i sak.
              Men vi har vissa invändningar mot detta, eller man kan säga att
              vi är bekymrade över den kompetensförsörjning som man behöver
              sjösätta för att polisen ska klara sin utökade befogenhet. Utskottsmajoriteten
              skriver i betänkandet att man utgår från att Rikspolisstyrelsen
              kommer att se till att på lämpligt sätt stärka kompetensen. Det
              finns ändå från polisen själv vissa funderingar i propositionen
              när det gäller hur man ska klara av kompetensförsörjningen.
            </seg>
          </u>
          <u>
            <seg>
              Jag vill i detta sammanhang säga att eftersom vi i grunden har
              samma uppfattning när det gäller detta förslag finns det bekymmer
              om man kommer att klara detta när beslutet ska verkställas.
            </seg>
          </u>
          <u>
            <seg>
              Det pågår ett seminarium nu, och det har varit många seminarier
              om polisens effektivitet, och frågan har varit uppe många gånger.
              Klarar man detta? Vi har 21 myndigheter och en rikspolisstyrelse
              som ska sjösätta detta och förhoppningsvis bli effektivare. Det
              som bekymrar oss från Vänsterpartiet är om man kommer att klara
              av detta med den organisation som vi har.
            </seg>
          </u>
          <u>
            <seg>
              Herr talman! Eftersom detta seminarium nu pågår tänker jag lämna
              denna sal för att gå dit och lyssna. Jag kommer inte att begära
              omröstning om reservationen.
            </seg>
          </u>
          <note type="speaker">
            Anf. 30 MATTIAS JONSSON (S):
          </note>
          <u>
            <seg>
              Herr talman! Vi behandlar justitieutskottets betänkande 9. Jag
              ska beskriva detta ärende lite grann. Särregleringen av förundersökningsledarskap
              med särskilda bestämmelser om unga lagöverträdare upphävs så att
              polismyndighet kan leda förundersökningar mot unga lagöverträdare
              och i fler fall än tidigare.
            </seg>
          </u>
          <u>
            <seg>
              Vidare förslås att polismyndighet får behörighet att i vissa
              fall besluta om förundersökningsbegränsning inom ramen för sitt
              förundersökningsledarskap. Förslaget utgår från grundtanken att
              förundersökningsledaren ska ha ansvar för förundersökningen i
              dess helhet.
            </seg>
          </u>
          <u>
            <seg>
              Generellt sett kräver inte förundersökningar mot personer under
              18 år högre krav på juridisk kompetens eller bevisvärderingsförmåga
              än andra förundersökningar. Därför är den juridiska kompetens
              och förmåga att värdera bevis som vi förutsätter att polismyndigheterna
              har tillräcklig för att leda förundersökningar av enkla brott
              också där den misstänkte är under 18 år.
            </seg>
          </u>
          <u>
            <seg>
              Avskaffar vi särregleringen kommer handläggningstiderna för ungdomsärenden
              med största sannolikhet att förkortas. Det beror på att det inte
              kommer att behövas lika många kontakter mellan åklagare och polis
              som det gör med dagens regler. I ärenden som rör unga brottslingar
              är det förstås särskilt viktigt att detta reds ut och att man
              snabbt kan sätta in åtgärder för personen i fråga.
            </seg>
          </u>
          <u>
            <seg>
              Dessutom skulle man i ett sådant system frigöra åklagarresurser
              och i stället använda dessa till förundersökningar som inte rör
              brott av enklare beskaffenhet. Att ge polismyndigheten möjlighet
              att bedriva ett sammanhållet förundersökningsarbete skulle kunna
              gynna såväl kvaliteten som effektiviteten i arbetet.
            </seg>
          </u>
          <note>
            Denna förändring av reglerna om förändringar av behörighet förutsätter
            en generell kompetensförstärkning för de polisiära förundersökningsledarna.
          </note>
          <u>
            <seg>
              Såväl Åklagarmyndigheten som Rikspolisstyrelsen har förklarat
              sig villiga att arbeta med att säkra en sådan kompetenshöjning
              om polismyndigheterna ges befogenhet att besluta om förundersökningsbegränsning.
            </seg>
          </u>
          <u>
            <seg>
              Med de nya reglerna kommer de polisiära förundersökningsledarna
              att få en ny uppgift, nämligen att begära in och bedöma yttranden
              från socialtjänsten. För att förstärka kunskaperna inom polismyndigheterna
              när det gäller yttranden från socialtjänsten i ungdomsärenden
              ska Rikspolisstyrelsen ta fram ett underlag för sådant yttrande.
            </seg>
          </u>
          <u>
            <seg>
              Som utgångspunkt används ett befintligt underlag från Åklagarmyndigheten.
              Så fort riksdagsbeslut i detta ärende är fattat kommer underlaget
              att spridas till polismyndigheterna tillsammans med annan nödvändig
              information.
            </seg>
          </u>
          <u>
            <seg>
              Ökad effektivitet och snabbare handläggning är bra, men det får
              aldrig gå ut över kvaliteten. Därför är det viktigt att polisen
              får den kunskap som krävs, och därför är det viktigt att reformen
              följs upp ordentligt.
            </seg>
          </u>
          <u>
            <seg>
              Regeringen har fått kraftig kritik från Riksrevisionen för bland
              annat långa handläggningstider och brister i ungdomsmål.
            </seg>
          </u>
          <u>
            <seg>
              Vad gäller kompetensförstärkningen hos polisen lyfte vi socialdemokrater,
              när ärendet togs upp i justitieutskottet, fram att vi ville att
              den skulle tas upp i uppföljningsgruppen för att följa upp detta
              under 2013 för att säkra att polisen får den kompetens som vi
              har talat om och att kvaliteten inte riskerar att försämras. Den
              frågan kommer vi att ta upp där, vilket vi tidigare har lyft fram.
            </seg>
          </u>
          <note>
            Avslutningsvis yrkar jag bifall till förslaget i betänkandet.
          </note>
          <note type="speaker">
            Anf. 31 CARL-OSKAR BOHLIN (M):
          </note>
          <u>
            <seg>
              Herr talman! Det är glädjande att konstatera att ett seminarium
              om polisiär effektivitet bidrar till att öka enigheten om detta
              betänkande. Vi står här i dag och debatterar en proposition som
              är viktig i alla delar därför att den rör just möjligheten för
              polisen att arbeta effektivare med förundersökningar.
            </seg>
          </u>
          <u>
            <seg>
              Lika nödvändigt som det har varit att satsa stora belopp på hela
              rättsväsendet är det att tillse att resurserna används på ett
              effektivt sätt och att ärendehanteringen och genomströmningen
              av mål genom rättskedjan flyter och snabbas på.
            </seg>
          </u>
          <u>
            <seg>
              I denna proposition införs nya regleringar som gör att polisen
              kommer att kunna leda förundersökningar i fall även då gärningsmannen
              är straffmyndig men under 18 år. Detta kommer förhoppningsvis
              att leda till att handläggningen av ungdomsmål förkortas. Detta
              är mycket angeläget.
            </seg>
          </u>
          <u>
            <seg>
              Vidare införs i propositionen möjlighet att genomföra förundersökningsbegränsning
              i fler fall än tidigare. Möjligheter ges nu att införa förundersökningsbegränsning
              i fall då brott har begåtts som inte har ett straffvärde på över
              tre månader.
            </seg>
          </u>
          <u>
            <seg>
              Detta möjliggör förhoppningsvis en effektivare resursanvändning.
              Men det är samtidigt av stor vikt att betona att dessa möjligheter
              till begränsningar när det gäller förundersökningar alltjämt används
              restriktivt. Men det är ändå av stor vikt för polis och åklagare
              att ha denna legala möjlighet.
            </seg>
          </u>
          <u>
            <seg>
              För att uppnå goda resultat vid brottsbekämpning är det väsentligt
              att förundersökningar håller hög kvalitet och att de slutförs
              inom en rimlig tid. Både kvalitets- och tidsaspekten är i allt
              väsentligt avgörande för att lagföra gärningsmän när brott har
              begåtts.
            </seg>
          </u>
          <u>
            <seg>
              Utfallet av detta arbete återspeglas rimligen i den upplevda
              rättstryggheten bland våra medborgare ute i samhället. Denna upplevda
              rättstrygghet ökar faktiskt, som väl är, bland människor i Sverige.
            </seg>
          </u>
          <u>
            <seg>
              Jag tror att en viktig pusselbit i just detta arbete är att ge
              polisen möjlighet till ändamålsenliga prioriteringar och att bedriva
              och ansvara för hela förundersökningsarbetet i de fall då det
              är lämpligt. Det är viktigt att här understryka, givet den kritik
              som har anförts från bland annat Vänsterpartiet tidigare, att
              såväl Åklagarmyndigheten som Rikspolisstyrelsen är enig med regeringen
              om ändringen i detta förslag. Man gör bedömningen att man kommer
              att kunna vidta de kompetenshöjande åtgärder som är nödvändiga
              för att polisen ska kunna driva förundersökningar på ett rättssäkert
              sätt. Icke desto mindre viktigt är det naturligtvis att detta
              följs upp för att man ska se att det genomförs på ett ändamålsenligt
              sätt.
            </seg>
          </u>
          <u>
            <seg>
              Jag yrkar bifall till propositionen i dess helhet.
            </seg>
          </u>
          <note type="speaker">
            Anf. 32 AGNETA BÖRJESSON (MP):
          </note>
          <u>
            <seg>
              Herr talman! Vi har i dag att behandla justitieutskottets betänkande
              om ändrade regler för förundersökningsledning och förundersökningsbegränsning
              ett betänkande som vi i Miljöpartiet står bakom, så jag yrkar
              bifall till utskottets förslag. Jag vill ändå komma med ett par
              synpunkter.
            </seg>
          </u>
          <u>
            <seg>
              Syftet med förslaget är att i någon mån komma till rätta med
              de mycket långa handläggningstiderna genom att flytta en del av
              förundersökningarna från åklagare till polis avseende unga lagöverträdare.
              Så långt är allt väl. Handläggningstiderna behöver kortas, för
              både polis och åklagare bör användas så effektivt som möjligt.
              Men samtidigt är jag fortfarande oroad, alldeles särskilt efter
              att Riksrevisionen besökt justitieutskottets möte denna vecka
              och där redovisat resultat från sin slutrapport om rättsväsendet.
              I rapporten har de förstås uppmärksammat ungdomssatsningarna.
              De skriver så här:
            </seg>
          </u>
          <u>
            <seg>
              Rättsväsendets myndigheter lever inte upp till lagens krav på
              skyndsamhet i ungdomsärenden. Enligt Riksrevisionens granskning
              överskreds de två lagstadgade tidsfristerna om sex respektive
              två veckor i så mycket som 45 respektive 30 procent av fallen.
              Rikspolisstyrelsens utvärdering av ungdomssatsningen indikerar
              att den första tidsfristen om sex veckor överskrids i 36 procent
              av fallen mellan 2007 och 2009. I ungdomsärenden uppfylls inte
              heller lagens krav på att de bör hanteras av särskilt utsedd personal.
            </seg>
          </u>
          <u>
            <seg>
              I lagen finns också särskilda krav på innehållet i de yttranden
              om unga misstänkta som åklagaren beställer av socialtjänsten.
              Granskningen visar på att drygt 40 procent av yttrandena inte
              uppfyller dessa krav. Ytterligare ett krav i ungdomsärenden är
              att företrädare för socialtjänsten, med vissa undantag, ska närvara
              vid förhör med den misstänkte. I granskningen konstaterades att
              en representant för socialtjänsten närvarade i endast 10 procent
              av förhören med misstänkta i tingsrättsavgjorda ungdomsärenden.
            </seg>
          </u>
          <u>
            <seg>
              Det som också är mycket tydligt i Riksrevisionens rapport är
              att resurser knappast är problemet utan att det handlar om bristande
              effektivitet samt helt enkelt om att man inte prioriterar att
              lagkraven ska efterlevas.
            </seg>
          </u>
          <u>
            <seg>
              Rikspolisstyrelsen har efter denna utvärdering gjort en egen
              utvärdering som visar på mycket stora skillnader mellan polismyndigheterna
              och på att man i sin egen organisation inte fått ett tillräckligt
              kraftigt genomslag vid polismyndigheterna.
            </seg>
          </u>
          <u>
            <seg>
              Herr talman! Carl-Oskar Bohlin tog i sitt anförande upp vikten
              av effektivisering. Vi har här kunnat följa att anslaget till
              polisorganisationen vuxit från 15,7 miljarder år 2006 till 20,1
              miljarder år 2012, alltså med nästan 30 procent på fem år. Samtidigt
              har andelen personuppklarade brott stannat på samma nivå som före
              den här femårsperioden.
            </seg>
          </u>
          <u>
            <seg>
              Jag tycker därför att det finns all anledning för oss både här
              i riksdagen och i justitieutskottet att ha ögonen på rättsväsendet
              när det gäller brottsutredningar rörande unga så att också polismyndigheterna
              prioriterar att följa lagkrav på genomströmningstider. De har
              fått stöd i form av extra resurser, och de får stöd genom dagens
              ändring av lagstiftningen. Nu behöver vi också se resultat!
            </seg>
          </u>
          <note type="speaker">
            Anf. 33 JOHAN PEHRSON (FP):
          </note>
          <u>
            <seg>
              Herr talman! Det är glädjande att det råder ganska bred enighet
              om att utöka möjligheterna till förundersökningsbegränsning och
              se till att också polisen får vara mer aktiv som förundersökningsledare
              då gällande ungdomar som är misstänkta för brottslighet. Detta
              är väldigt viktigt.
            </seg>
          </u>
          <u>
            <seg>
              För att anknyta till den förra talaren här kan jag säga att det
              väl är ett understatement att vi har all anledning att följa hur
              polisen arbetar. I det avseendet måste det stramas upp rejält,
              kan man säga.
            </seg>
          </u>
          <u>
            <seg>
              Det är helt oacceptabelt att behöva se hur lite i kraft vi får
              ut av det vi stoppar in i svensk polis det vi stoppar in i form
              av ekonomiska resurser, människors skattepengar, för att få trygghet
              och ordning på gatorna och det vi stoppar in i form av regelverk.
              På senare år har vi givit en hel del viktiga verktyg för att det
              ska gå att tidigt komma in och stoppa brottslighet och för att
              kunna bekämpa grov brottslighet.
            </seg>
          </u>
          <u>
            <seg>
              Ändå lyckas man inte bättre, så det finns nog all anledning att
              se till att tumskruvarna dras åt lite grann när det gäller svensk
              polis så att saker händer. Jag kommenterar inte hela rättskedjan,
              men en hel del hamnar trots allt på polisen och behovet av svaromål,
              tycker jag.
            </seg>
          </u>
          <u>
            <seg>
              Jag är dock glad att vi gör väldigt mycket när det gäller svensk
              polis. Det som organisationsutredningen kommer att leverera under
              våren, under den här delen av halvåret, tror jag blir ett svar
              på mycket av det vi behöver se.
            </seg>
          </u>
          <u>
            <seg>
              Men för att återkomma till ämnet i detta betänkande, herr talman,
              vill jag säga att det för Folkpartiet inte är helt självklart
              att det som här föreslås också ska genomföras. Vi i Folkpartiet
              tycker att polisen ska utreda brott, inte avskriva brott. En väldigt
              viktig sak att slå fast är detta med polisens avskrivning av vissa
              brott. Man sitter med en utredning och ser att en och samma person
              har begått 418 brott mot tobakslagen och 718 brott mot alkoholförsäljningslagen
              och dessutom 12 bilstölder och så vidare. Lägg därtill några inbrott.
            </seg>
          </u>
          <u>
            <seg>
              Betänk vad sådana här personer kan ha åsamkat människor på andra
              sidan ofta brottsoffer! Dessa personer lider en rättsförlust genom
              att det kanske inte utreds och inte klarläggs vem det var som
              slog sönder ett fönster och klev in hemma hos dem och skapade
              den otrygghet som det gav och som mer eller mindre förstört tillvaron
              för dem.
            </seg>
          </u>
          <u>
            <seg>
              Om vi har en lagstiftning som är sådan att människor inte får
              den påföljd som är mer relevant ju mer brott som begås ska vi
              självklart angripa detta. Det vill jag här föra fram från Folkpartiets
              sida. Jag tror att också mina utskottskolleger från andra partier
              delar synpunkten att vi har ett lite skevt rabattsystem.
            </seg>
          </u>
          <u>
            <seg>
              Min enkla utgångspunkt är att människor som talar sanning i domstol
              kanske kan få lite rabatt på straffet. Men om många brott begås
              är det inget självklart incitament för att få mängdrabatt på straffet.
              Snarare borde det vara tvärtom, att man av det skälet borde vara
              extra länge inlåst. Hade man ett sådant tydligare system skulle
              det innebära att färre förundersökningsbegränsningar skulle komma
              till. Vi utvidgar ju nu detta till att omfatta lite allvarligare
              brott med lite längre tid för påföljd, straff och för den delen
              också böter.
            </seg>
          </u>
          <u>
            <seg>
              Frågan om rabattsystemet i svensk straffrätt har vi all anledning
              att återkomma till. Detta är också föremål för en just nu arbetande
              utredning.
            </seg>
          </u>
          <u>
            <seg>
              Jag tycker att kärnan i detta ligger väldigt nära detta med unga
              människor som riskerar att få sina liv för evigt förstörda därför
              att vi gör så otroligt lite när saker händer. Många unga människor
              lever i dag i en tillvaro där det förekommer hot, trakasserier,
              våld, rån och misshandel samt brott mot alla möjliga lagar mot
              alkohollagar, tobakslagar, knivlagar och narkotikalagar. Det handlar
              alltså om en ganska obehaglig miljö med väldigt lite av konsekvenser.
              När polisen griper in efter att sociala myndigheter inte sällan
              varit inkopplade och någonting händer känns det ofta som att det
              blir väldigt lite av konsekvenser.
            </seg>
          </u>
          <u>
            <seg>
              Därför är det vi i dag gör ganska viktigt det vill säga att se
              till att polisen kan få driva fler utredningar till botten och
              snabbare kan agera utan åklagare, som också har en tuff agenda
              men som kanske inte alltid har samma arbetsbelastning som polisen.
              På detta sätt kan polisen i slutändan snabbare komma till domstol
              med dem som illegalt säljer tobak och alkohol till ungdomar eller
              som ägnar sig åt diverse former av narkotikabrottslighet. Nämnda
              saker hänger mycket ihop med vilken brottslighet ungdomar hamnar
              i.
            </seg>
          </u>
          <u>
            <seg>
              Generellt sett drabbas väldigt få ungdomar som offer eller som
              gärningsmän av brott om de är nyktra, opåverkade av alkohol eller
              droger. De här sakerna hänger alltså väldigt intimt ihop. Det
              är ett exempel på vad som kan gå snabbare att utreda.
            </seg>
          </u>
          <u>
            <seg>
              Folkpartiet yrkar naturligtvis bifall till detta, men vi avser
              att noga följa utvecklingen. Det är ändå så att detta måste leda
              inte minst till att ungdomsmålen snabbas upp, och det måste också
              leda till att vi kommer tillbaka med en reaktion på det faktum
              att människor ska och bör förvänta sig att polisen faktiskt utreder
              brott och inte ägnar sig åt att avskriva brott.
            </seg>
          </u>
          <u>
            <seg>
              Jag yrkar bifall till förslaget i betänkandet, herr talman.
            </seg>
          </u>
          <note>
            (Applåder)
          </note>
          <note type="speaker">
            Anf. 34 JOHAN LINANDER (C):
          </note>
          <u>
            <seg>
              Herr talman! Som vi tidigare har hört behandlar vi i dag en proposition
              om ändrade regler för förundersökningsledning och förundersökningsbegränsning.
            </seg>
          </u>
          <u>
            <seg>
              Förslaget om att ändra ansvarsfördelningen mellan åklagare och
              polis vad gäller ledning och förundersökning med unga lagöverträdare
              kom egentligen redan 2005 från det som hette BRU, alltså Beredningen
              för rättsväsendets utveckling. Frågan har alltså varit uppe under
              ganska lång tid, och precis som vi har hört tidigare är både Åklagarmyndigheten
              och polisen överens om att detta ska ske.
            </seg>
          </u>
          <u>
            <seg>
              Den huvudsakliga vinsten är att förändringen kan korta handläggningstiderna
              för ungdomsärenden, och det är oerhört viktigt. Unga som har begått
              brott måste få en så snabb reaktion på sin brottslighet som det
              bara går. En annan effekt är att åklagare frigör en del resurser
              som då kan läggas på mer komplicerade utredningar. Det finns ingen
              anledning att åklagare ska ta över förundersökningar av enklare
              slag som polisen kan klara av själv. Samtidigt vill jag dock betona,
              precis som Vänsterpartiet har sagt tidigare, att det givetvis
              är oerhört viktigt att de poliser som ska utföra denna typ av
              förundersökningar också har rätt kompetens.
            </seg>
          </u>
          <u>
            <seg>
              Vad gäller förundersökningsbegränsningar är det en komplicerad
              fråga. Det är inte alls så självklart att detta är rätt väg att
              gå. På ett sätt vill vi ju att alla brott ska utredas, men samtidigt
              måste man inse att det inte är möjligt. Vi har begränsningar av
              olika slag vad gäller den brottsutredande verksamheten, och det
              måste finnas något slags proportion mellan brottet som har begåtts
              och vilka utredningsåtgärder som ska eller får göras.
            </seg>
          </u>
          <u>
            <seg>
              Bara för att ta ett väldigt enkelt exempel får polisen inte använda
              telefonavlyssning för att utreda vem som har stulit en cykel.
              Det vore inte en rimlig avvägning för den personliga integritetens
              skull att ett så väldigt långtgående tvångsmedel ska användas
              för att begränsa ett inte särskilt grovt brott. Det skulle inte
              heller ur effektivitets- och resurshänsyn vara rimligt. Hemlig
              telefonavlyssning tar oerhört mycket resurser, och det är inte
              rimligt att lägga dessa resurser på cykelstöld.
            </seg>
          </u>
          <u>
            <seg>
              På samma sätt är det av effektivitetsskäl inte rimligt att lägga
              ned hur mycket pengar och arbetstid som helst för att utreda och
              lösa ett brott som ändå inte skulle ge ett längre straff. Det
              är ofta så när man utreder ett brott där samma person har begått
              andra, mycket grövre, brott att det ytterligare lindrigare brottet
              kanske inte ger ett ökat straff. Då kanske det inte är rimligt
              att lägga ned hur mycket resurser som helst för att utreda detta
              brott.
            </seg>
          </u>
          <u>
            <seg>
              Ibland måste man alltså inse att polisen inte hinner lösa alla
              brott, och då måste vi göra prioriteringar. En alldeles naturlig
              sådan prioritering är att grövre brott måste gå före lindrigare
              brott. Av den anledningen behövs det regler om förundersökningsbegränsningar
              där vi ger åklagaren rätt att lägga ned en förundersökning eller
              inte starta en förundersökning.
            </seg>
          </u>
          <u>
            <seg>
              Samtidigt förstår man att det är stötande om en förundersökning
              om inbrott i någons förråd läggs ned om inte alla möjliga utredningsåtgärder
              är vidtagna. Å andra sidan skulle det vara ännu mer stötande om
              ett grovt brott måste ligga och vänta för att lindrigare brott
              ska utredas först.
            </seg>
          </u>
          <u>
            <seg>
              Precis som Johan Pehrson var inne på måste vi betona att detta
              inte får användas på något schablonmässigt sätt. Det krävs enligt
              rättegångsbalkens 23 kap. att fortsatt utredning skulle kräva
              kostnader som inte står i rimligt förhållande till sakens betydelse.
              Det betyder inte att ett känt vittne inte ska förhöras eller att
              en utpekad gärningsman inte ens ska kontaktas innan förundersökningen
              läggs ned. Det är oerhört viktigt att betona det, och vi måste
              följa upp detta noga.
            </seg>
          </u>
          <note>
            Med detta, herr talman, yrkar jag bifall till förslaget i betänkandet
            och avslag på reservationerna.
          </note>
          <note type="speaker">
            Anf. 35 OTTO VON ARNOLD (KD):
          </note>
          <u>
            <seg>
              Herr talman! Vi har att behandla propositionen om förundersökningsledning
              och förundersökningsbegränsning. Som mina kolleger har konstaterat
              är vi i kammaren överens om dessa tag. Det är glädjande, för det
              stärker förhoppningsvis rättskedjan. Det stärker effektiviteten
              i resursanvändningen inom polisen och även hos åklagarna.
            </seg>
          </u>
          <u>
            <seg>
              Utgår från vi den allmänna debatten om att alla brott ska utredas
              kan man, precis som Johan Linander har varit inne på, bli lite
              konfunderad är detta rätt väg att gå? Vi ställer dock upp ett
              antal begränsningar när det gäller begränsningarna, så förhoppningsvis
              kan detta bli ett effektivt sätt.
            </seg>
          </u>
          <u>
            <seg>
              Att få hjälpa unga brottslingar att komma ur den brottsliga banan
              är mycket viktigt för rättssamhället. När ett brott sker måste
              förövaren snabbt kunna tas om hand och snabbt utredas. Det leder
              oftast till en förbättrad prevention. För att brottsoffret ska
              få sin upprättelse är det samtidigt lika viktigt att han eller
              hon får en snabb bedömning och får veta vad som har hänt och vem
              som är den skyldiga.
            </seg>
          </u>
          <u>
            <seg>
              När man nu lägger över från Åklagarmyndigheten till polismyndigheterna
              är det viktigt att det finns kompetens och resurser. Det är riksdagens
              uppgift att titta på detta och se att vi verkligen har en uppföljning
              så att det genomförs. Vi står inför en stor förändring av polisorganisationen,
              och detta måste arbetas in i det hela.
            </seg>
          </u>
          <u>
            <seg>
              Det är inte bara tidsvinster vi uppnår, utan vi måste också se
              till att detta leder till en effektivitet så att den som sitter
              med materialet i sin hand stort eller litet, begränsat eller inte
              begränsat verkligen går till botten och att antalet avskrivna
              brott förhoppningsvis minskar. För polisens trovärdighets skull
              tror jag att det är viktigt att vi kan följa upp detta och att
              de kan visa på de här sakerna.
            </seg>
          </u>
          <u>
            <seg>
              Herr talman! Med dessa ord yrkar jag bifall till förslaget i
              betänkandet.
            </seg>
          </u>
          <note type="speaker">
            Anf. 36 KENT EKEROTH (SD):
          </note>
          <u>
            <seg>
              Herr talman! Jag hade egentligen inte tänkt gå upp i talarstolen
              eftersom också jag instämmer i propositionen. Jag tror precis
              som tidigare anförts att det kommer att förbättra procedurerna,
              så jag ska inte förlänga debatten.
            </seg>
          </u>
          <u>
            <seg>
              Jag vill bara kommentera någonting jag kom att tänka på när Johan
              Pehrson gick upp. Det var något som också tagits upp av andra,
              nämligen förundersökningsbegränsning. Det var någonting jag började
              fundera på när jag satt och läste propositionen. Vad innebär detta
              egentligen? Jag hade en viss oro att det kanske skulle kunna medföra
              att speciellt brott mot person i högre utsträckning än i dag helt
              enkelt skulle läggas ned och inte undersökas. Det är klart oroande
              om det skulle bli en sådan utveckling.
            </seg>
          </u>
          <u>
            <seg>
              Jag ringde därför Justitiedepartementet för att fråga de ansvariga
              om denna proposition och hur de ser på förundersökningsbegränsning
              när det gäller brott mot person kanske när det gäller misshandel
              eller andra brott. Jag fick där förklarat för mig att det inte
              är tanken att den här typen av brott som betraktas, enligt vad
              hon berättade för mig, som väldigt allvarliga inte ska vara föremål
              för förundersökning. Det skulle inte vara något problem, så jag
              fick på något sätt de försäkringar jag behövde för att inte väcka
              någon motion i ärendet.
            </seg>
          </u>
          <u>
            <seg>
              Jag instämmer med tidigare talare i att det här kan bli ett bra
              instrument för polisen och att det kan göra rättsväsendet effektivare
              på många sätt. Men jag vill också poängtera, som Johan Pehrson
              var inne på, att det är en bra grej för uppföljningsgruppen att
              följa upp hur förundersökningsbegränsningarna kommer att användas
              i framtiden så att det inte blir inflation i det, om det mot förmodan
              skulle bli det.
            </seg>
          </u>
          <note>
            Jag yrkar bifall till propositionens förslag.
          </note>
          <note>
            Överläggningen var härmed avslutad.
          </note>
          <note>
            11 § Fortsatt giltighet av de tidsbegränsade lagarna om hemliga
            tvångsmedel
          </note>
          <note>
            Föredrogs
          </note>
          <note type="speaker">
            Anf. 37 KENT EKEROTH (SD):
          </note>
          <u>
            <seg>
              Herr talman! I detta betänkande har vi sverigedemokrater reserverat
              oss till förmån för vår egen motion. Jag yrkar bifall till reservation
              3.
            </seg>
          </u>
          <u>
            <seg>
              Vår motion handlar om hur överskottsinformation hanteras i dag.
              När åklagare ansöker om användning av hemliga tvångsmedel specificeras
              vilka eventuella brott som tvångsmedlet ska användas för. Under
              själva avlyssningen kan det sedan framkomma andra typer av brott
              som avlyssningen inte var avsedd för. Detta kallas överskottsinformation.
              Som systemet ser ut i dag skiljer det här sig åt beroende på vilket
              tvångsmedel som används.
            </seg>
          </u>
          <note>
            Enligt § 12 i lagen om hemlig rumsavlyssning får överskottsinformation
            endast användas för att utreda ett brott om brottet antas ha straffvärdet
            fängelse i minst fyra år eller om straffvärdet antas överstiga
            fyra år. Det innebär att information som framkommit vid hemlig
            rumsavlyssning, till exempel vid våldtäkt mot barn, människohandel
            eller rån, inte får användas för inledning av förundersökning
            eller vidare utredning av brott eftersom dessa brott inte uppfyller
            kriterierna i lagen.
          </note>
          <u>
            <seg>
              Gränsen för överskottsinformation skiljer sig som sagt beroende
              på använt tvångsmedel. Om man vid hemlig rumsavlyssning utreder
              ett brott för vilket åtgärden är befogad och det framkommer bevis
              för våldtäkt mot barn, människohandel eller rån får man alltså
              inte använda dessa bevis för lagföring. Det får man däremot om
              det är hemlig teleavlyssning som använts, för där är gränsen ett
              år i stället för fyra år för att man ska få använda informationen.
            </seg>
          </u>
          <u>
            <seg>
              Motiveringen är att hemlig rumsavlyssning är mer integritetskränkande
              än de andra tvångsmedlen. Jag menar att det inte är rimligt att
              brottsbekämpande myndigheter som redan fått del av bevismaterial
              om grov brottslighet är förbjudna att utreda de brott som bevisligen
              har skett. Flertalet åklagare vittnar om frustration då de redan
              tillhandahållit bindande bevis för fällande dom men enligt lagens
              mening är förbjudna att gå vidare med utredning. En situation
              skulle kunna uppkomma där man övervakar ett gäng organiserade
              brottslingar med rumsavlyssning. Under övervakningen framkommer
              inga bevis på det som rumsavlyssningen avsåg men väl bevis på
              andra brott. Dessa brottslingar kommer då undan eftersom åklagaren
              är förbjuden att gå vidare med ärendet.
            </seg>
          </u>
          <u>
            <seg>
              Svea hovrätt, Hovrätten för Västra Sverige, Åklagarmyndigheten,
              Ekobrottsmyndigheten och Kriminalvården motsätter sig denna reglering
              och menar att straffvärdet på brottet för att få tillåtelse att
              utreda behöver vara betydligt lägre. Nu verkar inte någon från
              vänstern vara kvar i kammaren. Men för att rätt ska vara rätt
              var det faktiskt den förra regeringen som motsatte sig den här
              regleringen. Den dåvarande socialdemokratiska regeringen bestred
              detta argument från de olika remissinstanserna med att hemlig
              rumsavlyssning var ett ingrepp i gärningsmannens privatliv och
              kränkande av den personliga integriteten. Detta är återigen ett
              exempel på hur utgångspunkterna är gärningsmannens perspektiv
              och inte brottsoffrets.
            </seg>
          </u>
          <u>
            <seg>
              Föreställ er en situation där det våldtagna barnet, den som varit
              utsatt för människohandel eller rån meddelas: Det finns tillräckligt
              med bevis för fällande dom, men vi får tyvärr inte använda bevisen
              med hänsyn till gärningsmannens personliga integritet. Vilken
              sida ställer man sig då på och vad värnar man i första hand, brottsoffrets
              eller gärningsmannens integritet?
            </seg>
          </u>
          <u>
            <seg>
              Den förra socialdemokratiska regeringen motiverade alltså begränsningen
              med att det var ett ingrepp i gärningsmannens privatliv. Förutom
              att detta argument är ett icke-argument, som jag nyss påtalade,
              är det framför allt en tanke som dyker upp: Hur kan man vara ens
              i närheten av att argumentera för gärningsmannens integritet när
              brottet väl är belagt och erkännandet är inspelat mer eller mindre?
              Det är en sak att prata om integritet innan ett brott har uppdagats,
              men i detta fall handlar det om efter att ett brott har uppdagats,
              för det är överskottsinformation det handlar om. Det är information
              som redan har erhållits om ett brott som är belagt, och det kan
              finnas tillräckligt med bevis för fällande dom. Ändå pratade den
              förra regeringen om gärningsmannens integritet. Jag undrar: Vad
              händer med brottsoffret?
            </seg>
          </u>
          <u>
            <seg>
              Frågan är givetvis om nuvarande regering vågar göra en annan
              bedömning i den här frågan. Att döma av deras ställningstagande
              till denna reservation, där vi står som ensamma såvitt jag vet,
              ser det tyvärr inte ut så. Det är alltså fortfarande så att regeringen
              vill ha systemet där de som begår våldtäkt mot barn kommer undan
              om straffvärdet inte antas vara mer än fyra år. Åklagare har vittnat
              om att detta är ett problem. Hovrätter och Åklagarmyndigheten
              vill inte ha det så här. Ändå är det kvar sex år in med nuvarande
              regering.
            </seg>
          </u>
          <u>
            <seg>
              Nu vet jag att det föreligger en utredning som de kommer att
              hänvisa till och säga att vi ska invänta. Men då undrar jag: Om
              utredningen kommer fram till att man inte ska ändra reglerna för
              när överskottsinformation får användas, kommer allianspartierna
              att hålla med oss då och försöka förändra reglerna? Om så är fallet,
              varför inte gå med på vår reservation?
            </seg>
          </u>
          <u>
            <seg>
              Jag menar att nuvarande system är otillräckligt och följaktligen
              bör ändras. Reglerna för överskottsinformation vid hemlig rumsavlyssning
              bör bli desamma som vid hemlig teleavlyssning, hemlig teleövervakning
              eller hemlig kameraövervakning, där det endast krävs att det föreskrivs
              fängelse i ett år eller mer för att överskottsinformation ska
              få användas. Med ett sådant system skulle man kunna komma åt de
              grova brott som i vissa fall kan bli fallet och som i vissa fall
              kan innebära att man inte utreder brotten. Jag menar att det är
              djupt omoraliskt att man inte använder det när man sitter på information
              som kan leda till fällande dom när det handlar om våldtäkt mot
              barn, människohandel och rån. Jag hoppas att också regeringen
              inser detta.
            </seg>
          </u>
          <note type="speaker">
            Anf. 38 ANTON ABELE (M):
          </note>
          <u>
            <seg>
              Herr talman! Den 23 juni 2010 tillsatte regeringen en särskild
              utredare med uppdrag att utvärdera hur de tidsbegränsade lagarna
              som rör vissa tvångsmedel har tillämpats och samtidigt analysera
              om regleringen av hemliga tvångsmedel vid särskilt allvarlig eller
              samhällsfarlig brottslighet bör förändras. Syftet är just att
              ta ställning till lagarnas fortsatta giltighet samt till deras
              slutliga utformning.
            </seg>
          </u>
          <note>
            Ursprungligen skulle utredningen redovisas den 29 december 2011.
            Den 9 juni 2011 förlängdes dock tiden för uppdraget som i stället
            ska redovisas senast den 30 juni 2012. Skälet till den förlängda
            utredningstiden är att det rör sig om ett omfattande uppdrag med
            högt ställda krav på just kartläggning av lagarnas tillämpning
            och analys av bland annat behov, nytta och integritetsintrång.
          </note>
          <u>
            <seg>
              Herr talman! I korthet handlar den proposition som vi nu har
              på vårt bord om en mycket enkel förlängning av lagar som redan
              finns och används i dag. Eftersom man bedömt att utredningsarbetet
              inte kommer att kunna avslutas i tid och innan lagarnas giltighet
              löper ut är en förlängning av giltighetstiden fullt naturlig.
              Alternativet är ju ett slags vakuum där vi under en tid inte har
              något lagstöd för att kunna använda vissa av dessa hemliga tvångsmedel.
            </seg>
          </u>
          <u>
            <seg>
              Dessutom är det oerhört viktigt att ta fram ett gediget och genomarbetat
              underlag inför utformningen av den framtida regleringen av hemliga
              tvångsmedel. På det här området är det otroligt viktigt att lagstiftningen
              tar tid. I en följdmotion tycker däremot Miljöpartiet och Vänsterpartiet
              att vi ska göra tvärtom och avslå propositionen och därmed ta
              bort möjligheten att använda vissa hemliga tvångsmedel under en
              viss tid.
            </seg>
          </u>
          <u>
            <seg>
              Jag är väl medveten om Miljöpartiets ståndpunkt i den här frågan.
              Men att avstå förlängningen av dessa lagar är lite som att skicka
              signalen till dem som tvångsmedlen används mot i dag att nu är
              det fritt fram under en tid, oroa er inte!
            </seg>
          </u>
          <u>
            <seg>
              De skäl som anges för att vilja göra just det är att dagens lagar
              inte är tillräckligt baserade på rättssäkerhetsprinciperna proportionalitet,
              behov och bevis om effektivitet vid användning. Samtidigt är det
              just sådana frågor som utredningen ska besvara och ta ställning
              till för att därefter ta fram underlag till hur den framtida lagstiftningen
              på det här området bör se ut. Just därför tycker jag att det här
              förslaget är oerhört konstigt.
            </seg>
          </u>
          <u>
            <seg>
              Till skillnad från MP och V har Sverigedemokraterna skrivit en
              följdmotion med avsikten att öka möjligheterna och ge lagstöd
              för användning av överskottsinformation som samlas in under till
              exempel en hemlig rumsavlyssning. Det må vara en lockande tanke
              att kunna använda all information som samlas in under till exempel
              en buggning och därmed kunna fälla en person som begår ett brott
              med föreskrivet straffvärde på ett års fängelse eller högre. Samtidigt
              har vi i Sveriges riksdag enats om att fyra års straffvärde är
              ett rimligt mått för att få tillstånd att använda tvångsmedlet
              hemlig rumsavlyssning. Då är det rimligt att man inte bortser
              från det ursprungliga skälet och grunden till att man fått använda
              tvångsmedlet från början, nämligen en misstanke om ett brott som
              har ett straffvärde på minst fyra års fängelse.
            </seg>
          </u>
          <u>
            <seg>
              Det är lätt att öppna för att börja använda överskottsinformation
              i större utsträckning, men det är också lätt att det leder till
              ytterligare förändringar där resultatet till slut kan bli större
              och till slut också oförsvarbara inskränkningar av den personliga
              integriteten. Just det är för mig två grundpelare på det här området,
              proportionalitet och att man alltid värnar den enskildes rätt
              till personlig integritet.
            </seg>
          </u>
          <u>
            <seg>
              Herr talman! Det här handlar om en väldigt enkel och viktig förlängning
              av lagar som används redan i dag. För dem som i den här kammaren
              säger sig stå upp för rättssäkerhet och integritet är det enda
              rätta att bifalla propositionen och därmed göra det möjligt att
              rättssäkert och i lugn och ro ta fram ett gediget och genomarbetat
              förslag på hur den framtida lagstiftningen på det här området
              ska se ut.
            </seg>
          </u>
          <note type="speaker">
            Anf. 39 KENT EKEROTH (SD) replik:
          </note>
          <u>
            <seg>
              Herr talman! Jag har en ganska kort och rak fråga. Anser Anton
              Abele att det är rimligt med nuvarande gång där åklagaren inte
              kan följa upp när någon har begått en våldtäkt mot ett barn, bedrivit
              människohandel eller begått ett rån och man har bevis för att
              så är fallet? Är det en rimlig hållning att ha i dagens Sverige?
              Tycker Anton Abele det?
            </seg>
          </u>
          <note type="speaker">
            Anf. 40 ANTON ABELE (M) replik:
          </note>
          <u>
            <seg>
              Herr talman! Jag tycker att det är en oerhört relevant fråga.
              Jag är också en människa. Jag förstår precis hur Kent Ekeroth
              tänker i den här motionen. Som jag sade är det en mycket lockande
              tanke att kunna använda all information, men jag tycker också
              att det måste bygga på proportionalitet. Jag tycker inte att det
              vore rimligt att man, om man fick reda på att Kent Ekeroth laddat
              ned en film, senare skulle kunna använda det och säga att han
              begått ett brott.
            </seg>
          </u>
          <u>
            <seg>
              Det är en otroligt lockande tanke. Inför den här debatten besökte
              jag polisen och talade med dem om vad de tycker om detta. De säger
              att de inte tror att det här skulle få så stor effekt.
            </seg>
          </u>
          <u>
            <seg>
              Det kan vara bra att ha en möjlighet att använda överskottsinformation
              i allt större utsträckning, men jag tycker att det är glasklart
              i det här fallet. Vi har enats om att fyra års straffvärde är
              ett rimligt mått på när man får använda det här tvångsmedlet.
              Då tycker jag att det också måste vara rimligt att göra den avvägningen
              att allt som handlar om över fyra års straffvärde kan vi använda,
              men jag tycker inte att det är okej att använda det som handlar
              om det som ligger under.
            </seg>
          </u>
          <note type="speaker">
            Anf. 41 KENT EKEROTH (SD) replik:
          </note>
          <u>
            <seg>
              Herr talman! Det är ingen som har pratat om, inte än i alla fall,
              om att ändra gränsen för när hemlig rumsavlyssning får användas.
              Det är fortfarande fyra år. Det som diskuteras här är när överskottsinformationen
              får användas. Det innebär att integritetskränkningen när hemlig
              rumsavlyssning används kommer att bestå. Det sker bara när man
              misstänker brott som ger över fyra år.
            </seg>
          </u>
          <u>
            <seg>
              Överskottsinformationen är en helt annan fråga. Om jag tolkar
              dig rätt pratar du återigen om gärningsmannens integritet. Det
              är väl det enda argumentet över huvud taget för att man inte ska
              sänka gränsen för när överskottsinformation får användas. Då kan
              det återigen uppstå en situation där polisen har bevis för att
              någon till exempel har begått en våldtäkt mot ett barn. Det är
              bevisat, men det kanske är en sådan våldtäkt mot barn att åklagaren
              inte tror att straffvärdet kommer att hamna på fyra år. Det är
              inte så jättekonstigt med tanke på hur lågt domarna faller i det
              här landet. Det innebär att polisen har en våldtäkt mot ett barn.
              Det kanske är så att de inte hittar något när det gäller vad den
              här rumsavlyssningen var avsedd för, men de vet att den här personen
              har våldtagit ett barn.
            </seg>
          </u>
          <u>
            <seg>
              Nu står Anton Abele här och pratar om integritet för gärningsmannen
              när vi har bevis för, när vi vet, att denne har våldtagit ett
              barn. Han pratar om gärningsmannens integritet och vad det kan
              leda till i andra led. Det är helt orimligt. Flera tunga remissinstanser
              var emot detta. Svea hovrätt, Hovrätten i Västra Sverige, Åklagarmyndigheten,
              Ekobrottsmyndigheten och Kriminalvården motsatte sig detta, och
              ändå pratar Anton Abele om gärningsmannens integritet. Det finns
              ingen rim och reson i detta över huvud taget. Har offrets integritet
              någonsin dykt upp i Anton Abeles värld? Det verkar inte så. Jag
              ser inget försvar för varför man inte ska sänka detta och använda
              den här överskottsinformationen för att kunna åtala för sådana
              grova brott.
            </seg>
          </u>
          <note type="speaker">
            Anf. 42 ANTON ABELE (M) replik:
          </note>
          <u>
            <seg>
              Herr talman! I min första replik sade jag att jag är en helt
              vanlig människa. Jag förstår precis vad du menar med detta, Kent
              Ekeroth. Samtidigt tycker jag, och jag repeterar det ytterligare
              en gång, att det måste finnas en proportionalitet när man använder
              detta. Varför sänker vi inte gränsen till böter i så fall? Då
              kan vi ta upp allting. Förstår du? Jag menar att vi måste dra
              gränsen någonstans, och jag tycker att den gräns vi har i dag
              är rimlig. Det är vi andra eniga om i Sveriges riksdag. Ni är
              de enda som inte är eniga om det.
            </seg>
          </u>
          <note type="speaker">
            Anf. 43 ROGER HADDAD (FP):
          </note>
          <u>
            <seg>
              Herr talman! Bakgrunden till detta betänkande är att regeringen
              hemställer hos riksdagen om en förlängning av tre olika lagar
              i ytterligare ett år, fram till december 2013. Behovet motiveras
              med att det just nu sker en samlad översyn, som tidigare talare
              nämnde, av lagarnas effektivitet och med att man ska kunna göra
              ett mer definitivt ställningstagande avseende lagarnas behov i
              framtiden. Helt klart har dessa tre lagar två som trädde i kraft
              2008 och en tredje om vissa samhällsfarliga brott som trädde i
              kraft 2009 i olika grad utgjort ett viktigt instrument.
            </seg>
          </u>
          <u>
            <seg>
              Riksdagen och regeringen har varit måna om att systematiskt följa
              upp regelverket dels via ett antal större utvärderingar, dels
              i form av att vi årligen begär in sammanställningar från Åklagarmyndigheten
              och Rikspolisstyrelsen för att bedöma användningen av hemliga
              tvångsmedel i det brottsförebyggande arbetet.
            </seg>
          </u>
          <u>
            <seg>
              Med tanke på de integritetspåverkande inslagen i dessa lagar
              är det viktigt att vi hela tiden följer användningsgraden och
              studerar antalet fall och andelen ärenden där man faktiskt använder
              sig av hemliga tvångsmedel. Den första utvärderingen som kom redan
              2009, ett år efter att lagen om rumsavlyssning tillkom, gav dock
              inte ett tillräckligt underlag för att man ska kunna dra några
              slutsatser. Nu har lagen verkat i fyra år, och det börjar utkristallisera
              sig hur lagen används och inom vilka områden myndigheterna haft
              nytta av tvångsmedlen.
            </seg>
          </u>
          <u>
            <seg>
              Herr talman! Om vi studerar den senaste rapporten från Åklagarmyndigheten
              kan vi notera att antalet beslut om att använda hemliga tvångsmedel
              har ökat. En viktig förklaring är användandet av fler telefonadresser
              och mobiltelefoner och att det också rör sig om ett stort antal
              misstänkta personer, och dagens regelverk kräver tillstånd för
              varje enskilt fall. Djupstuderar vi abonnemangssiffran kan vi
              snabbt upptäcka att lejonparten, 74 procent, utgörs av så kallade
              oregistrerade kontantkort.
            </seg>
          </u>
          <u>
            <seg>
              Hemliga tvångsmedel är instrument som ska hanteras med stor försiktighet,
              och därför är det viktigt med väl inbyggda kontroller. Det är
              grova brott som kan ge fängelsestraff i minst fyra år som är aktuella
              för den här typen av åtgärder. Tittar vi på brottskategorierna
              är det viktigt att vi fortsatt signalerar nolltolerans mot alla
              typer av narkotikabrott. Det är vanligast att använda hemlig teleavlyssning
              vid narkotikabrottsutredningar. Av 1 943 ärenden år 2010 tillämpades
              hemlig teleavlyssning i 76 procent av fallen.
            </seg>
          </u>
          <u>
            <seg>
              Jämför vi användningen av de andra två lagarna har användningen
              varit mer blygsam: drygt 50 ärenden. Det är i sig positivt att
              lagen inte används slentrianmässigt, utan att det ställs höga
              krav. Det ska vara helt klart att när man gör dessa intrång i
              den personliga integriteten ska det endast motiveras med att avlyssningen
              eller andra metoder är av synnerlig vikt för utredningen.
            </seg>
          </u>
          <u>
            <seg>
              Låt mig också påminna om att vi talar om mycket allvarliga brott.
              Det handlar om mord, människohandel, grov utpressning, narkotikabrott,
              spioneri och terroristbrott. Vi välkomnar från Folkpartiets sida
              regeringens samlade utvärdering som väntas komma till sommaren.
              Först därefter är det motiverat att helt fasa ut vissa delar eller
              permanenta vissa delar som vi bedömer har varit effektiva i det
              brottsförebyggande arbetet.
            </seg>
          </u>
          <note type="speaker">
            Anf. 44 KENT EKEROTH (SD) replik:
          </note>
          <u>
            <seg>
              Herr talman! Jag kan ha viss förståelse för att man vill invänta
              utredningens slutsatser, men om det nu är så att man anser att
              den rådande situationen är fel vore det väl bra att göra ett tillkännagivande
              till regeringen jag vet inte om Roger Haddad håller med mig om
              att man vill ändra det här så att man kan implementera det i utredningen
              innan den är färdig den 30 juni i år och ha det som underlag?
              Det menar jag vore en ganska bra gång att ha, för redan innan
              utredningen är klar har man då tid att implementera det i sitt
              arbete. Därför tycker jag att argumentet för att invänta utredningen
              inte är helt nödvändigt.
            </seg>
          </u>
          <u>
            <seg>
              Jag skulle vilja ha svar på frågan jag ställde till Anton Abele
              av Roger Haddad också. Hur ser du på nuvarande system där någon
              som har begått en våldtäkt mot barn kan komma undan med det på
              grund av en lagparagraf som säger att man inte får utreda brottet?
              Är det enligt Roger Haddad moraliskt försvarbart att ha den gången
              i dag?
            </seg>
          </u>
          <note type="speaker">
            Anf. 45 ROGER HADDAD (FP) replik:
          </note>
          <u>
            <seg>
              Herr talman! Utredningen har fått förlängd utredningstid i ett
              halvår, och till sommaren väntar vi ett underlag. Det är första
              gången man gör en samlad utvärdering av samtliga tre lagar som
              vi har diskuterat. Den principiella frågan som Sverigedemokraterna
              är ute efter, nämligen att luckra upp och göra detta ännu mer
              tillgängligt, motsätter vi oss från Folkpartiets sida. Vi hade
              en tuff diskussion inför lagstiftningens tillkomst. Vi hade olika
              åsikter både i Alliansen och mellan Alliansen och oppositionen.
              Slutresultatet med Säkerhets- och integritetsskyddsnämnden, kontroller
              och de årliga rapporteringarna blev bra. Jag tycker att vi ska
              slå fast att det handlar om allvarliga grova brott, att det ska
              vara minst fyra års fängelsestraff och att man ska vara väldigt
              försiktig i avvägningen av om så kallade hemliga tvångsmedel får
              användas.
            </seg>
          </u>
          <u>
            <seg>
              Det utredningen ska komma fram till är var det är motiverat och
              var det inte lett till någonting, och i så fall ställa frågan
              varför vi då ska ha en sådan lagstiftning eftersom den är integritetskränkande.
              Då är det kanske bättre att helt ta bort den. I det andra fallet,
              om den används enbart av Säkerhetspolisen i dag är lagstiftningen
              mer generell kanske den enbart ska riktas till Säkerhetspolisens
              mandat.
            </seg>
          </u>
          <u>
            <seg>
              Men att generellt öppna även för det som Sverigedemokraterna
              är ute efter är vi emot i dag.
            </seg>
          </u>
          <note type="speaker">
            Anf. 46 KENT EKEROTH (SD) replik:
          </note>
          <u>
            <seg>
              Herr talman! Kommer Roger Haddad att vara för att sänka gränsen
              för överskottsinformation till exempel till ett år om utredningen
              kommer fram till det? Kommer han att ändra åsikt beroende på vad
              utredningen visar? Det skulle vara väldigt intressant att veta.
              Nu tror jag inte att utredningen kommer att komma fram till det,
              så svaret på den frågan kanske jag aldrig får, men det skulle
              vara väldigt intressant att veta om Haddad då skulle stå här i
              talarstolen och förespråka den hållningen om utredningen kommer
              fram till det.
            </seg>
          </u>
          <u>
            <seg>
              Att vara försiktig med tvångsmedel är en sak. Gränsen för när
              hemlig rumsavlyssning får användas ändras som sagt inte, vilket
              innebär att det kommer att vara exakt samma begränsningar som
              i dag. De kommer att användas i samma utsträckning, eller åtminstone
              enligt samma regler. Själva integritetskränkningen sker ju när
              tvångsmedlet väl införs, oavsett om det är hemlig teleavlyssning
              eller om det är hemlig rumsavlyssning som tillämpas. De reglerna
              har ingen motionerat om att ändra i det här betänkandet.
            </seg>
          </u>
          <u>
            <seg>
              Vad vi har motionerat om är överskottsinformationen. Återigen,
              ibland har man redan information om ett brott, men du säger att
              det ska gälla allvarliga brott och att man måste vara försiktig.
              Jag tycker att våldtäkt mot barn är ett särskilt allvarligt brott.
              Även om straffvärdet kanske inte överstiger fyra år, säg att det
              hamnar på tre år, har förövaren fortfarande våldtagit ett barn.
              Ett rån som ger ett uppskattat straffvärde på tre till tre och
              ett halvt år är fortfarande ett rån. Det är väldigt allvarligt,
              liksom människohandel, som ofta utförs av den organiserade brottsligheten.
              Detta är väldigt allvarliga brott. Det är så allvarliga brott
              så att jag inte tycker att man kan bortförklara detta med integritetsargument.
              Har man bevisningen måste förövarna åka dit på det. Det borde
              vara den naturliga gången. Att bortförklara det med att det inte
              är tillräckligt hårt straff eller något annat tycker jag är väldigt
              märkligt.
            </seg>
          </u>
          <note type="speaker">
            Anf. 47 ROGER HADDAD (FP) replik:
          </note>
          <u>
            <seg>
              Herr talman! Det är väldigt enkelt för Sverigedemokraterna som
              har suttit i riksdagen i drygt ett år att föreslå en massa nya
              och utökade möjligheter. Men glöm inte bort historiken bakom den
              här lagstiftningen som har föregåtts av en 25-årig debatt i Sverige
              om vi över huvud taget ska ha hemliga tvångsmedel! Då måste man
              ändå respektera att vi har den här överenskommelsen. Vi har en
              bred politisk majoritet i Sveriges riksdag om var gränsen ska
              gå. Det är den här avvägningen vi har gjort. Det handlar om allvarliga,
              grova brott, och så finns det faktiskt undantag. Det stod inte
              i justitieutskottets betänkande, men om du läser andra utredningar
              ser du att det finns vissa undantag för terroristbrott, rikets
              säkerhet och så vidare där man kan använda sig av så kallad överskottsinformation.
            </seg>
          </u>
          <u>
            <seg>
              Vi får se vad utredningen kommer fram till, men vår principiella
              hållning i dag är att vi inte ska utöka det här slentrianmässigt.
              Det är viktigt att säga att hemliga tvångsmedel är en del i det
              brottsförebyggande arbetet. Vi har lagen om elektronisk kommunikation,
              och vi har andra insatser som alliansen och regeringen har fört
              fram till riksdagen för att inte minst komma åt barnpornografibrott.
              Det är viktigt att se helheten.
            </seg>
          </u>
          <note type="speaker">
            Anf. 48 JOHAN LINANDER (C):
          </note>
          <u>
            <seg>
              Herr talman! Egentligen önskar vi att vi inte skulle behöva ha
              den här debatten i dag. Bakgrunden är att Justitiedepartementet
              i juni 2010 tillsatte en utredare som skulle utvärdera de här
              tre tidsbegränsade lagarna. Tanken var att den skulle vara klar
              vid det här laget, och då hade allting fungerat eftersom lagarna
              är tidsbegränsade till 2012 års utgång. Hade den varit klar skulle
              vi ha hunnit med den remissrunda, lagrådsremiss och riksdagsbehandling
              som vi måste göra. Men utredaren krävde förlängd utredningstid.
              Han hann inte, och han fick förlängd tid till den 30 juni i år.
            </seg>
          </u>
          <u>
            <seg>
              Åtminstone vi som sitter här i riksdagen vet hur lång tid det
              faktiskt tar och måste ta i lagstiftningsprocessen. En bred remissrunda
              ska ut till alla berörda myndigheter och organisationer, Lagrådet
              ska säga sitt, sedan kommer propositionen som vi ska behandla
              i utskottet hit till kammaren för att sedan debatteras, och därefter
              måste en viss tid passera innan lagen träder i kraft.
            </seg>
          </u>
          <u>
            <seg>
              Tyvärr kan vi redan nu konstatera att efter att utredaren kommit
              med sitt betänkande kommer vi inte att hinna behandla detta färdigt
              i riksdagen innan 2012 års utgång. Då slutar automatiskt de här
              tre lagarna att gälla, och då finns det två alternativ att välja
              på. Antingen väljer vi att förlänga dem, vilket är förslaget här
              i dag, eller så väljer vi att helt enkelt låta dem sluta fungera.
              Det sistnämnda förslaget som Vänsterpartiet och Miljöpartiet står
              bakom de är inte här i kammaren i dag vilket är mycket förvånande,
              och Socialdemokraterna är inte heller här menar jag skulle vara
              ett nästan oseriöst sätt att behandla frågan. Det säger jag trots
              att Centerpartiet inte har varit odelat positivt till de här lagarna
              från början. Vi ser verkligen fram emot resultatet av den utredning
              som pågår. Det handlar om integritetskränkande lagar, och visar
              det sig att de inte är effektiva ska vi inte heller ha den typen
              av tvångsmedel i Sverige. Men innan vi kan fatta något sådant
              beslut måste utredningen bli klar.
            </seg>
          </u>
          <u>
            <seg>
              Vad skulle då hända om vi bara lät de här lagarna sluta att gälla?
              Det skulle framför allt beröra Säkerhetspolisen. Det skulle även
              beröra Rikskriminalpolisen och kanske Ekobrottsmyndigheten när
              det gäller hemlig rumsavlyssning, men de andra lagarna gäller
              ju Säkerhetspolisen. Det skulle i värsta fall kunna tvinga Säkerhetspolisen
              att avbryta pågående spaningsarbete vid årsskiftet för att sedan,
              ett par månader senare, när vi hunnit behandla utredningsbetänkandet
              kanske ge Säkerhetspolisen möjligheten tillbaka. De flesta förstår
              nog att man inte hantera svåra pågående utredningar på det sättet.
            </seg>
          </u>
          <u>
            <seg>
              Det skulle också kunna betyda att man vid grovt narkotikabrott,
              där spaning pågår med hemlig rumsavlyssning, vid årsskiftet fick
              avbryta det trots att det då bara är några månader kvar till att
              man kanske får tillbaka möjligheten att göra det. Då kan det mycket
              väl vara för sent för att få tillräckliga bevis för fällande dom
              mot dem som begått grova narkotikabrott. Det enda rimliga är att
              förlänga dessa tre lagar, och det gör vi med ett år, det vill
              säga till utgången av år 2013.
            </seg>
          </u>
          <u>
            <seg>
              När det gäller Sverigedemokraternas yrkande om överskottsinformation
              känner Kent Ekeroth till att just den frågan behandlas i den pågående
              utredningen. Vi menar att det är vettigt att avvakta utredningens
              resultat. Det är därför vi har utredningar, för att vi ska lyssna
              på vad de säger. Om vi först ska göra ett tillkännagivande till
              regeringen och säga att riksdagen tycker på ett visst sätt och
              utredningen sedan kommer fram till raka motsatsen blir frågan
              vad regeringen då ska göra. Ja, då är regeringen bunden av att
              lägga fram ett förslag trots att utredningen kommit med det motsatta
              förslaget. Det är alltså en helt bakvänd ordning som Sverigedemokraterna
              föreslår.
            </seg>
          </u>
          <note>
            Herr talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note type="speaker">
            Anf. 49 KENT EKEROTH (SD) replik:
          </note>
          <u>
            <seg>
              Herr talman! Jag noterar att Linander anser att om utredningen
              inte kommer fram till att de olika tvångsmedlen är effektiva ska
              vi inte ha dem. Det håller jag med om. Är de totalt ineffektiva
              finns det ingen anledning att ha dem, eller åtminstone måste man
              reformera lagen.
            </seg>
          </u>
          <u>
            <seg>
              Av en skrivelse som nyligen kommit framgår det att dessa tvångsmedel
              är ganska effektiva. Till exempel har man haft nytta av hemlig
              teleavlyssning i 71 procent av fallen under 2010 och av hemlig
              teleövervakning i 67 procent av fallen. Det har gått upp från
              2009, vilket betyder att nyttan av de hemliga tvångsmedlen ökat
              från 2009 till 2010. Nyttan finns där alltså, och den är ganska
              stor i dag. Som Roger Haddad var inne på har användningen ökat
              just för att det har varit nyttigt. Nyttan finns således där.
            </seg>
          </u>
          <u>
            <seg>
              Vi är givetvis överens om att lagen ska förlängas. Det vi dock
              inte är överens om, som också framkommit av de andra alliansledamöternas
              anföranden, är när överskottsinformation ska användas. Det tycker
              jag fortfarande är anmärkningsvärt. Inte för att jag behöver ta
              upp den debatten igen, men jag tycker att det är anmärkningsvärt
              att åklagare inte har möjlighet att i vissa fall gå vidare med
              en undersökning, till exempel när det gäller våldtäkt mot barn
              eller rån.
            </seg>
          </u>
          <u>
            <seg>
              När jag nu har ordet vill jag passa på att fråga även Linander
              om han tycker att det är en rimlig hållning att man inte ska kunna
              gå vidare och undersöka eller åtala till exempel vid våldtäkt
              mot barn då vi fått den informationen från överskottsinformation
              och den enligt lag inte får användas. Våldtäkt mot barn och de
              andra brotten jag talat om är trots allt ganska allvarliga brott.
              Även om de kanske inte skulle passera just fyraårsgränsen i straffvärde
              anser jag att de är tillräckligt allvarliga för att det ska vara
              värt att kunna utreda dem vidare. Jag undrar hur Johan Linander
              ser på det.
            </seg>
          </u>
          <note type="speaker">
            Anf. 50 JOHAN LINANDER (C) replik:
          </note>
          <u>
            <seg>
              Herr talman! Nu blir jag alldeles förvånad. Uppenbarligen har
              Kent Ekeroth missuppfattat vad vi diskuterar. Han tar upp hemlig
              teleavlyssning och teleövervakning och hur effektiva de lagarna
              varit. Det handlar om helt andra lagar. Det är inte dem vi nu
              debatterar. De tre tidsbegränsade lagarna är hemlig rumsavlyssning,
              det vi kallar buggning, fortsatt giltighet av lagen om åtgärder
              för att förhindra vissa särskilt allvarliga brott och fortsatt
              giltighet av lagen om åtgärder för att utreda vissa samhällsfarliga
              brott. Det handlar inte om rättegångsbalkens regler om teleavlyssning
              och teleövervakning. De är inte tidsbegränsade. De finns och kommer
              att fortsätta att finnas. Det är alltså tre helt andra lagar,
              vilket kanske kan förklara lite av missförståndet.
            </seg>
          </u>
          <u>
            <seg>
              När det gäller överskottsinformation måste jag påpeka att åklagare
              visst kan gå vidare med en utredning. Om man får nya uppslag om
              en våldtäkt av barn, det exempel som Kent Ekeroth och andra tagit
              upp vid flera tillfällen, kan en utredning självfallet påbörjas
              eller fortsätta, men man kan inte använda överskottsinformationen
              i domstol. Det är den begränsning som kan göras. Det betyder dock
              inte att åklagaren, ifall man lyssnat på någonting och hört något,
              då skulle vara förhindrad att starta en förundersökning gällande
              just det brottet.
            </seg>
          </u>
          <u>
            <seg>
              Beträffande vilken ställning vi ska ta lyssnar vi, som jag sade
              i mitt anförande, på vad utredningen kommer fram till. Vi tillsätter
              utredningar just för att vi tycker att det är vettigt att föra
              fram den expertkunskap som en person som dyker djupt ned i dessa
              frågor kan komma med. Det är därför vi har utredningar.
            </seg>
          </u>
          <u>
            <seg>
              Jag kan ställa en motfråga till Kent Ekeroth. Om utredningen
              föreslår att vi inte ska ändra reglerna, kommer Sverigedemokraterna
              att lyssna på det?
            </seg>
          </u>
          <note type="speaker">
            Anf. 51 KENT EKEROTH (SD) replik:
          </note>
          <u>
            <seg>
              Herr talman! Det kommer förstås att bli intressant att se vad
              utredningen kommer fram till. Vi ser mycket fram emot utredningen.
              Om utredningen kommer fram till att överskottsinformation ska
              behandlas på samma sätt som i dag, det vill säga att man inte
              kan åtala någon för exempelvis våldtäkt mot barn ifall den information
              som framkommit är överskottsinformation, då kommer jag med stor
              sannolikhet att fortfarande vilja ändra de lagarna.
            </seg>
          </u>
          <u>
            <seg>
              Jag tycker att det nu är en helt orimlig ordning, och jag är
              inte ensam om det. Anledningen till att vi väckt motionen och
              att jag reserverat mig för den beror på att vi fått den informationen
              från personer inom rättsväsendet. De har påtalat problematiken,
              och när vi tittat närmare på den har vi sett att remissinstanserna
              i propositionen från 2005/06 tyckte samma sak. De var emot regleringen,
              som den dåvarande socialdemokratiska regeringen införde. Med anledning
              av det känner vi oss ganska trygga i vårt ställningstagande att
              gränsen för när överskottsinformation får användas bör sänkas.
            </seg>
          </u>
          <u>
            <seg>
              Jag har oerhört svårt att se hur den pågående utredningen ska
              kunna ändra på min inställning i den här frågan. Om det blir en
              proposition utifrån utredningen och den inte innefattar en ändring
              av dessa lagar kommer jag säkerligen att åter motionera om att
              ändra lagen så att vi får en annan grundregel för när överskottsinformation
              får användas.
            </seg>
          </u>
          <note type="speaker">
            Anf. 52 JOHAN LINANDER (C) replik:
          </note>
          <u>
            <seg>
              Herr talman! Jag uppskattar Kent Ekeroths uppriktighet när han
              säger att även om utredningen kommer fram till att det inte är
              vettigt att göra någon ändring, att den gräns som finns är rimlig
              av integritetsskäl men också av effektivitetsskäl, kommer han
              att fortsätta att motionera om det. Jag tror faktiskt att utredningen
              kommer att komma fram till att det i verkligheten är ytterst få
              fall där man upptäcker mycket grova brott som man sedan inte kan
              gå vidare med.
            </seg>
          </u>
          <u>
            <seg>
              En sak som Kent Ekeroth inte lyckas svara på är var gränsen ska
              sättas. Den frågan förekom även i ett tidigare replikskifte. Man
              måste hitta någon gräns. Ska det vara ett år, två år eller som
              nu fyra år? Eller ska vi inte ha någon gräns alls? Det kan man
              också argumentera för. Om man i samband med tvångsmedel, såsom
              buggning, får veta att ett brott har begåtts, varför ska man då
              inte använda den informationen, oavsett om det gäller en psykiskt
              störd person eller snatteri?
            </seg>
          </u>
          <u>
            <seg>
              På något sätt kommer vi ändå fram till att vi ska ha mycket hårda
              regler för när tvångsmedel får användas, och gränsen på fyra års
              fängelse har vi satt upp just för att buggning är mycket integritetskränkande.
              Det handlar om att placera hemlig rumsavlyssning hemma hos någon
              eller på annat ställe där man kommunicerar på ett sätt som man
              tror är fritt fram, att ingen ska avlyssna vad man säger.
            </seg>
          </u>
          <u>
            <seg>
              Om man använt tvångsmedel och det kanske inte lett till någonting
              det händer att man buggat någon och inte fått fram några som helst
              bevis ska vi då säga att personen i fråga säkert gjort någonting,
              och så hittar vi något annat brott som kanske ger några månaders
              fängelse? Ska den informationen då användas? Någon gräns måste
              vi ha för hur vi ska ställa oss. Därför avvaktar vi tills utredningen
              är klar.
            </seg>
          </u>
          <note type="speaker">
            Anf. 53 OTTO VON ARNOLD (KD):
          </note>
          <u>
            <seg>
              Herr talman! Vi har i dag att ta ställning till förlängningen
              av de tidsbegränsade lagarna för hemliga tvångsmedel. Under de
              år jag var aktiv i justitieutskottet, ordinarie om jag säger så,
              var det en fråga som kom upp på tapeten vartenda år. Oppositionen
              var stark motståndare till den lagstiftningen, och vi kan genom
              oppositionens frånvaro se vad intresset för det är i dag. Det
              beklagar jag. Det kanske är oppositionens syn på det hela, att
              de egentligen tycker att detta är okej.
            </seg>
          </u>
          <u>
            <seg>
              Den här lagstiftningen är nödvändig. Vi lever inte i den bästa
              av världar, utan vi har en tuff brottslighet runt omkring oss
              som måste följas. Polisen behöver tyvärr använda sig av ett antal
              tvångsmedel, som måste vara balanserade när det gäller både effektiviteten
              och den personliga integriteten. De ska bygga på ändamålsprincipen,
              behovsprincipen och proportionalitetsprincipen.
            </seg>
          </u>
          <u>
            <seg>
              Det hade varit bra om regeringen hade varit klar med sin utredning,
              men vi förstår att detta är besvärlig materia. Det är nödvändigt
              att man går till botten med de här frågorna. Är man inte klar
              är man inte klar. Det är bättre att låta det ta sin tid, så att
              de frågeställningar som kommer upp blir ordentligt genomlysta.
            </seg>
          </u>
          <u>
            <seg>
              Vi har för att stärka den personliga integriteten lagt fram ett
              antal förslag. Bland annat ska Säkerhets- och integritetsskyddsnämnden
              göra en uppföljning. Det är ett viktigt instrument att vi har
              någon som kontrollerar kontrollanten. Det är också viktigt att
              regeringens skrivelse nu verkligen kan läggas till handlingarna
              och att vi kan gå vidare och se fram emot en lagstiftning.
            </seg>
          </u>
          <u>
            <seg>
              Jag föreslår att vi lägger skrivelsen till handlingarna.
            </seg>
          </u>
          <note>
            I detta anförande instämde Caroline Szyber och Roland Utbult
            (båda KD).
          </note>
          <note type="speaker">
            Anf. 54 MEHMET KAPLAN (MP):
          </note>
          <u>
            <seg>
              Herr talman! En utvärdering av lagen om hemlig rumsavlyssning
              och lagen om åtgärder för att förhindra vissa särskilt allvarliga
              brott överlämnades till regeringen 2009. Det hörde vi flera av
              ledamöterna i utskottet anföra här tidigare. Med anledning av
              denna utvärdering förlängdes lagarnas giltighetstid till utgången
              av det här året. Det skäl som angavs för förlängningen var att
              underlaget för utvärderingen var alltför begränsat för att det
              skulle vara möjligt att dra några säkra slutsatser om huruvida
              dessa lagar hade fått avsedd effekt eller uppfyllt myndigheternas
              behov och att en fortsatt utvärdering därför var nödvändig.
            </seg>
          </u>
          <note>
            Även lagen om åtgärder för att utreda vissa samhällsfarliga brott
            gavs då den trädde i kraft den 1 januari 2009 en begränsad giltighet
            till och med utgången av det här året. Som skäl för att tidsbegränsa
            denna lag detta är viktigt angav regeringen med anledning av synpunkter
            från Lagrådet att en samlad översyn av de regler om tvångsmedelsanvändning
            som nu finns spridda i olika lagar skulle ha ett stort värde.
          </note>
          <u>
            <seg>
              Här kommer Miljöpartiets stora invändning. Vi har två reservationer
              i betänkandet. Den ena handlar om att vi principiellt sett sedan
              tidigare är emot denna inskränkning i sättet att göra en lag;
              man hade inte en helhetssyn utan lappade och lagade. Vi var emot
              det under förra mandatperioden och är fortfarande emot det.
            </seg>
          </u>
          <u>
            <seg>
              Brott ska beivras, och metoder ska användas för att man ska kunna
              vara effektiv och proportionerlig när brott beivras. Men att lappa
              och laga får till stånd ett system som blir svåröverblickbart
              för gemene man.
            </seg>
          </u>
          <u>
            <seg>
              När synpunkterna från Lagrådet kom sade regeringen att man skulle
              kunna titta på den samlade översynen senare. Jag har gått tillbaka
              till debatter och tittat, och det fanns flera ledamöter i utskottet
              som då tyckte att man borde ha någon form av samlad översyn. I
              avvaktan på denna översyn ansågs det ändamålsenligt att tidsbegränsa
              de föreslagna lagarna.
            </seg>
          </u>
          <u>
            <seg>
              För oss i Miljöpartiet är den långsiktiga översynen oerhört viktig,
              men den tenderar hela tiden att skjutas upp, år efter år. Detta
              handlar vår reservation nr 2 om. Jag vill yrka bifall till den.
            </seg>
          </u>
          <u>
            <seg>
              För oss är det också oerhört viktigt att det vid införandet av
              dessa tre aktuella lagar har framkommit kritik, bland annat när
              det gäller behoven av lagstiftningen. Det har rått brist på åtgärder
              för att skydda den personliga integriteten hos dem som utsatts
              för tvångsmedel inte hos brottslingarna, utan hos de människor
              som har kommit i kläm. Vi såg detta under föregående mandatperiod,
              då ett antal extremt långa häktningstider utifrån de lagar vi
              hade till handa då gjorde att de människor som blev utsatta för
              detta var i princip rättslösa.
            </seg>
          </u>
          <u>
            <seg>
              När det gäller regeringens nuvarande proposition innebär det
              att utredningen eventuellt kommer fram till något annat när de
              har fått detta förlängt, för det finns en stabil majoritet för
              det i riksdagen. Men för oss handlar det i grunden om att det
              är beklagligt för rättssäkerheten och demokratin i vårt land att
              inte samtliga lagar med integritetskränkande bäring har fått genomgå
              en helhetsmässig utvärdering i en statlig utredning.
            </seg>
          </u>
          <note type="speaker">
            Anf. 55 JOHAN LINANDER (C) replik:
          </note>
          <u>
            <seg>
              Herr talman! Den viktiga utredningen pågår, en utredning som
              Centerpartiet, Alliansen och Miljöpartiet tycker är bra och som
              ser över den här typen av tvångsmedelsanvändning och de lagar
              som finns, som ser om de har fungerat och är effektiva, behöver
              förändras på något sätt eller kanske inte ens ska finnas kvar.
              Så långt är vi överens.
            </seg>
          </u>
          <u>
            <seg>
              Utredningen skulle ha varit klar vid det gångna årsskiftet, men
              utredaren själv begärde längre utredningstid. Det är inte speciellt
              ovanligt att det händer, men i detta fall var det extra olyckligt
              eftersom det innebär att utredningen med efterföljande remissrunda,
              lagrådsremiss och riksdagsbehandling inte hinner bli klar innan
              de tre tidsbegränsade lagarna upphör vid årsskiftet 2012/13.
            </seg>
          </u>
          <u>
            <seg>
              När utredaren begärde detta hade regeringen två alternativ. Det
              ena var att säga: Nej, du ska lämna in utredningen vid den tid
              som det var sagt från början. Men då hade vi också fått en utredning
              där utredaren inte haft tid att göra ett ordentligt arbete, där
              han inte ansett att han hunnit gå till botten i de frågor han
              skulle utreda. Frågan är om Miljöpartiet tycker att det skulle
              vara ett bra alternativ att denna viktiga utredning inte hade
              fått utredas ordentligt till slut.
            </seg>
          </u>
          <u>
            <seg>
              Det andra alternativet var att ge utredaren ytterligare ett halvår,
              vilket han också fick. Det betyder i sin tur att vi behöver förlänga
              dessa lagar med ytterligare ett år. Det är olyckligt att det krävs,
              men min fråga till Miljöpartiet och Mehmet Kaplan är: Tycker ni
              verkligen att vi inte skulle ha gett den ytterligare utredningstiden
              till utredaren?
            </seg>
          </u>
          <note type="speaker">
            Anf. 56 MEHMET KAPLAN (MP) replik:
          </note>
          <u>
            <seg>
              Herr talman! Jag tackar Johan Linander för frågan. Det handlar
              för oss om hur man ska vara konsekvent i lagstiftningsarbetet.
              Vi röstade som parti mot införandet av dessa lagar från början.
              Det skulle vara inkonsekvent att ändra sig bara för att utredningen
              är tillsatt eller blir förlängd.
            </seg>
          </u>
          <u>
            <seg>
              För oss handlar det i grunden om hela paletten av lagar, där
              integritetsskydd är själva portalparagrafen. Det handlar om hur
              vi ska se till att få brottslingar på fall och hur vi ska få ett
              rättssäkert samhälle. När de här lagarna kritiserades av tunga
              remissinstanser, bland annat Lagrådet, tyckte vi att regeringen
              borde ha lyssnat mer på det, och vi tycker fortfarande så. Vi
              blev glada över att det blev en tillfällig lag, för vi vet att
              det fanns krafter som ville få detta permanentat redan då. Men
              vi hoppas att det motstånd som fanns i kammaren mot att permanenta
              lagarna redan då gjorde intryck. Vårt ställningstagande är direkt
              kopplat till det tidigare ställningstagandet. Men för oss innebär
              det också en övergripande översyn.
            </seg>
          </u>
          <u>
            <seg>
              För mig är det viktigt att veta var Centerpartiet står i den
              frågan. Vi har en vice ordförande i justitieutskottet som är centerpartist.
              Det är ett parti som håller fanan högt när det gäller integritetsskydd
              och rättssäkerhet. När kommer vi därför att få se en översyn av
              alla de lagar som finns och som är en palett och ett lappverk
              som är ett hot mot rättssäkerheten?
            </seg>
          </u>
          <note type="speaker">
            Anf. 57 JOHAN LINANDER (C) replik:
          </note>
          <u>
            <seg>
              Herr talman! Det är just därför vi har tillsatt den här utredningen,
              för att se om de här tre tidsbegränsade lagarna har fungerat som
              det är tänkt. Det är möjligt att utredaren kommer fram till att
              de inte alls har varit effektiva och att de inte ens behövs. Då
              ska vi givetvis avskaffa dessa lagar.
            </seg>
          </u>
          <u>
            <seg>
              Men det kan också vara så att utredaren kommer fram till att
              hemlig rumsavlyssning verkligen är nödvändig för att bekämpa grov
              och organiserad brottslighet, inte minst grov narkotikabrottslighet,
              och att Säkerhetspolisen behöver de här speciella lagarna för
              att bekämpa terrorism. Om utredaren kommer fram till det, vill
              då Miljöpartiet fortfarande avskaffa lagarna? Det skulle vara
              intressant att höra. Från Centerpartiets sida lyssnar vi på vad
              utredningen kommer fram till.
            </seg>
          </u>
          <u>
            <seg>
              När vi nu är i den situation som vi är i utredningen är förlängd,
              vi hinner inte klart under 2012 med en ny lagstiftning, och vi
              vill därför förlänga de här tidsbegränsade lagarna med ytterligare
              ett år föreslår Miljöpartiet och Vänsterpartiet att de ska avskaffas.
              Det skulle i praktiken kunna innebära att pågående utredningar
              hos Säkerhetspolisen, eller kanske en utredning hos en polismyndighet
              som har en stor narkotikahärva på gång, vid årsskiftet skulle
              tvingas avbryta sin spaning för att ett par månader senare kanske
              få möjlighet att återuppta den.
            </seg>
          </u>
          <u>
            <seg>
              På det sättet kan man inte hantera den här typen av viktiga frågor.
              Det blir inte seriöst att hoppa från det ena till det andra. Även
              om Miljöpartiet inte tycker att de här lagarna var bra från början
              borde det vara logiskt till och med för Miljöpartiet att förlänga
              lagstiftningen i avvaktan på att utredningen ska bli klar.
            </seg>
          </u>
          <note type="speaker">
            Anf. 58 MEHMET KAPLAN (MP) replik:
          </note>
          <u>
            <seg>
              Herr talman! Tack, Johan Linander! Den senaste större utvärderingen
              som har skett var SOU 2009:70. Den fokuserade enbart på frågan
              om buggning och preventiva tvångsmedel, inget annat lagförslag
              som berör rätten till privatliv och den personliga integriteten.
              Inte heller den pågående utredningen antar ett helhetsperspektiv.
              Det måste Johan Linander ändå medge. Utredningen tittar specifikt
              på en del av apparaturen när det gäller lagstiftning.
            </seg>
          </u>
          <u>
            <seg>
              Det behövs en oberoende utvärderingskommission för alla integritetskränkande
              lagar. Vi har upprepat det, och det är inte så ovanligt. Detta
              finns i många andra länder. Varför stoppar Centerpartiet detta?
              Varför är ni emot en övergripande kommission som tittar på alla
              integritetskränkande lagar? Vad är problemet? Om det är så att
              de är proportionella, effektiva och ändamålsenliga borde det inte
              vara något problem.
            </seg>
          </u>
          <u>
            <seg>
              Vi menar att det seriösa ligger i att försöka ta itu med lappverket.
              Det har lappats och lagats. Tidigare socialdemokratiska regeringar
              har haft problem med detta, och den nuvarande alliansregeringen
              har i två mandatperioder fortsatt att lappa och laga någonting
              som inte riktigt fungerar.
            </seg>
          </u>
          <u>
            <seg>
              Vi behöver en översyn över alla integritetskränkande lagar, men
              med detta sagt är det oerhört viktigt att se till att brott beivras
              och att det finns verktyg för polis och åklagare att kunna utreda
              de här allvarliga brotten. Det är en del av det uppdrag som justitieutskottet,
              de rättsvårdande myndigheterna och regeringen som är ansvarig
              har. Det har vi absolut ett stort stöd för, och det finns en bred
              enighet kring detta. Men när vi lappar och lagar blir det problem.
            </seg>
          </u>
          <note type="speaker">
            Anf. 59 OTTO VON ARNOLD (KD) replik:
          </note>
          <u>
            <seg>
              Herr talman! Jag var nog lite snabb och drog förhastade slutsatser
              om Mehmet Kaplans frånvaro i kammaren. Det är kul att se att han
              är tillbaka.
            </seg>
          </u>
          <u>
            <seg>
              Mehmet Kaplan sade att brott ska beivras. Det tror jag att vi
              alla i justitieutskottet är överens om. Speciellt de här grova
              brotten måste vi kunna beivra på ett effektivt sätt. Därför har
              jag två frågor till Mehmet Kaplan. Om man tar bort de här lagarna,
              hur ska man då kunna beivra de grova brotten? Vad ser ni för alternativa
              metoder för att kunna upprätthålla en rättssäkerhet och beivra
              dessa brott?
            </seg>
          </u>
          <note type="speaker">
            Anf. 60 MEHMET KAPLAN (MP) replik:
          </note>
          <u>
            <seg>
              Herr talman! Självklart är det viktigt att polisen har effektiva
              medel och verktyg för att hantera det som är deras uppdrag.
            </seg>
          </u>
          <u>
            <seg>
              Vi skulle absolut kunna få till stånd ett samhälle som kan lösa
              i princip alla brott som begås genom att ha kameror i varje hörn
              eller en snut i varje knut, som det stod på de valaffischer som
              ett av allianspartierna hade satt upp i en förort här i Stockholm
              i valrörelsen.
            </seg>
          </u>
          <u>
            <seg>
              Ett sådant samhälle tror jag dock inte att det finns ett stöd
              för hos den breda majoriteten i vårt land. Man har gjort undersökningar
              av hur människor anser att brott beivras, och de undersökningarna
              visar att domstolarna dömer ungefär i samma grad och hårdhet som
              den allmänna folkviljan. Detta känner naturligtvis ledamöterna
              i utskottet till.
            </seg>
          </u>
          <u>
            <seg>
              Jag menar att man blandar ihop korten när man frågar vad det
              är för verktyg man fråntar de brottsbekämpande myndigheterna.
              Vår kritik handlar inte om verktygen i sig, utan vår kritik handlar
              om paletten, alltså hur verkligheten i dag har blivit för de människor
              som utsätts för detta i onödan. Det handlar inte om brottslingarna,
              för där har vi sett att det har skett en ökning av effektiviteten.
              Jag kommer ihåg att när de här lagarna först infördes var det
              bara varannan gång som den här typen av insatser rönte någon form
              av framgång.
            </seg>
          </u>
          <u>
            <seg>
              I dag har vi bättre siffror. Men det är fortfarande ett lappverk,
              och det är det vi är emot.
            </seg>
          </u>
          <note type="speaker">
            Anf. 61 OTTO VON ARNOLD (KD) replik:
          </note>
          <u>
            <seg>
              Herr talman! Om man tar bort lappverket, Mehmet Kaplan, innebär
              det då att ni skulle kunna se finessen med den här typen av tvångsmedel
              i en mer enhetlig lagstiftning? Det är en fråga.
            </seg>
          </u>
          <u>
            <seg>
              En annan fråga är att ni efterlyser någon form av kommission
              för att undersöka det här. Tittar vi lite grann runt om i Europa
              ser vi att det finns olika typer av säkerhets- och integritetsskyddsnämnder
              som har samma typ av uppgifter, så man kan säga att det finns
              lite grann av en europeisk acceptans för den typen.
            </seg>
          </u>
          <note>
            Vad menar Mehmet Kaplan skulle vara bättre med en kommission
            i stället för Säkerhets- och integritetsskyddsnämnden?
          </note>
          <note type="speaker">
            Anf. 62 MEHMET KAPLAN (MP) replik:
          </note>
          <u>
            <seg>
              Herr talman! På den första frågan, Otto von Arnold, svarar jag
              ja. Om man har en genomtänkt helhet där man ser hur de olika lagarna
              samverkar och gör det de är satta att göra, nämligen beivra brott
              och se till att brottslingar döms, då är det helt i sin ordning.
            </seg>
          </u>
          <u>
            <seg>
              Men i dag är det så, och det vet vi som jobbar med de här frågorna,
              att människor hamnar i häktet långa tider på grund av en del av
              de här lagarna. Sedan släpps de ut därifrån, vilket i sig är ett
              tecken på rättssäkerhet i vår stat, och det ska vi vara glada
              för. Men de enormt långa häktestiderna, som för två år sedan var
              105 dagar och förra året nästan 100 dagar och som i sig inte resulterar
              i någonting annat än någon form av ursäkt när man släpper de här
              personerna, visar att dessa samverkande lagar inte riktigt fungerar
              på det sätt vi skulle vilja.
            </seg>
          </u>
          <u>
            <seg>
              Därför behövs ett samlat grepp där man gör en samlad översyn.
              Det kan inte vara så svårt. Ni sitter vid makten. Ni har förvisso
              ingen majoritet, men vi skulle med glädje stötta ett sådant initiativ
              från den nuvarande regeringen.
            </seg>
          </u>
          <u>
            <seg>
              För Miljöpartiets del handlar det i grunden också om att ha ett
              rättssäkert samhälle för brottsoffren. Det är de som är mest utsatta,
              och det blir inte bättre av att man utsätter även andra för rättsosäkerhet.
            </seg>
          </u>
          <u>
            <seg>
              Jag vill avsluta med ett citat från något som ligger rätt nära
              i tiden, i början av detta sekel. År 2000 skrev det som då hette
              Svenska Helsingforskommittén i fråga om den här typen av inskränkningar:
              Det framgår däremot tydligt av den redovisade inställningen hos
              de tillfrågade brottsbekämpande myndigheterna att användandet
              av buggning i stort sett enbart kan komma till nytta om polisen
              tillåts placera utrustningen varhelst de önskar.
            </seg>
          </u>
          <u>
            <seg>
              Och visst, det är sannolikt att när alla människor kan kontrolleras,
              när polis kan bryta sig in i alla privata utrymmen kan vi få ett
              samhälle där nästan alla brott klaras upp. Men det är inte det
              samhälle vi vill ha.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Organdonationsfrågor
          </note>
          <note>
            Föredrogs
          </note>
          <note type="speaker">
            Anf. 63 ANN ARLEKLO (S):
          </note>
          <u>
            <seg>
              Herr talman! I dag är det en mycket viktig fråga som vi ska debattera
              och senare besluta om, nämligen organdonation. Det är inte bara
              en viktig fråga, utan framför allt är det en fråga som inte är
              enkel och som saknar enkla svar.
            </seg>
          </u>
          <u>
            <seg>
              Det behövs en plan för att förbättra tillgången på organ och
              vävnader för donation. Väntelistan med patienter som behöver ett
              organ är lång. Genom transplantation kan människor få ett bättre
              liv, och fler liv kan räddas. Antalet donatorer i Sverige skulle
              behöva bli större för att kunna fylla behovet av organ till alla
              de patienter som väntar på en transplantation. Många är allmänt
              positiva till att donera organ efter sin död, men olika hinder
              gör att det inte blir möjligt.
            </seg>
          </u>
          <u>
            <seg>
              Förra riksdagsåret när frågan om organdonation var uppe på socialutskottets
              bord uttalade utskottet följande som svar på de motioner som då
              behandlades: Utskottet har fått veta att det inom Regeringskansliet
              pågår ett arbete med att inhämta kunskaper om och erfarenheter
              av dagens regelsystem när det gäller ökad tillgång på organ med
              flera frågor på området för organdonation. Med hänsyn till detta
              samt till det arbete Donationsrådet bedriver anser utskottet inte
              att riksdagen bör ta något initiativ. Motionerna avstyrks.
            </seg>
          </u>
          <u>
            <seg>
              Men, herr talman, trägen vinner. I dag är vi ett enat utskott
              som föreslår att riksdagen tillkännager för regeringen som sin
              mening vad utskottet har anfört om att regeringen ska återkomma
              till riksdagen. Det ska göras innan riksdagens sommaruppehåll
              nu i år, 2012. Regeringen ska återkomma med en redovisning av
              en plan för vilka åtgärder som krävs i det fortsatta arbetet i
              syfte att förbättra tillgången på organ och vävnader för donation.
            </seg>
          </u>
          <u>
            <seg>
              Herr talman! Sammanfattningsvis drar alltså utskottet slutsatsen
              att det finns otydligheter på området som kan gälla såväl regelverket
              som rutiner och organisationsfrågor. Vår socialdemokratiska motion
              har därför delvis bifallits, vilket jag är nöjd med.
            </seg>
          </u>
          <u>
            <seg>
              Jag började med att säga att organdonation inte är en enkel fråga
              med enkla svar. Organdonation måste ses ur många aspekter: medicinska,
              etiska, juridiska och psykologiska.
            </seg>
          </u>
          <u>
            <seg>
              Jag har förmånen att sitta i SMER, Statens medicinsk-etiska råd.
              I SMER har denna fråga varit på dagordningen i flera år; det kan
              säkert du, Barbro Westerholm, som också sitter här intyga!
            </seg>
          </u>
          <u>
            <seg>
              Anledningen till att frågan har behandlats i SMER under så lång
              tid är bland annat att ju mer man sätter sig in i problematiken,
              desto mer inser man hur komplex frågan om organdonation är. Men
              SMER har satt ned foten och anser mot bakgrund av den kunskapsutveckling
              som har skett att en översyn av regelverket är nödvändig för att
              bättre kunna tillgodose behovet av organ för donation.
            </seg>
          </u>
          <u>
            <seg>
              Herr talman! 7788 procent av svenska folket har när de tillfrågas
              inställningen att de vill donera sina organ och vävnader för transplantation.
              Det ska jämföras med att endast 0,20,3 procent av svenska folket
              dör på ett sådant sätt att de kan donera sina organ och vävnader
              för transplantation.
            </seg>
          </u>
          <u>
            <seg>
              I Socialstyrelsens donationsregister finns i dag ca 1,5 miljoner
              personer som har gjort klart om de vill donera sina organ eller
              inte. Men det räcker inte. Vi behöver bli många fler som tar ställning
              och anmäler oss till donationsregistret. Ju fler av oss som gör
              det, desto mer ökar chansen att kunna hjälpa dem som i dag står
              i kö och väntar på att få organ transplanterade. Nu, när jag tittade
              den 1 januari 2012, väntade 763 personer på ett nytt organ.
            </seg>
          </u>
          <u>
            <seg>
              Herr talman! I vår socialdemokratiska motion pekar vi på att
              varje människa har rätt att själv bestämma om man vill donera
              eller inte. Bristen på organ och vävnader är stor, och det är
              därför viktigt att fler människor än i dag tar ställning till
              om man är positiv till organdonation eller inte. Som en följd
              av bristen på organ avlider människor som står i kö innan de får
              möjlighet att få organ transplanterade.
            </seg>
          </u>
          <u>
            <seg>
              Inom sjukvården har olika frågor ställts om vad som bör gälla
              vid organdonation och vård av döende patienter. Eventuell förändring
              av nuvarande lagstiftning och hantering måste föregås av grundliga
              överväganden. Vi föreslår därför i vår motion att regeringen tar
              initiativ till en översyn av nuvarande regler och hantering och
              lägger fram förslag om hur fler organ ska kunna doneras.
            </seg>
          </u>
          <u>
            <seg>
              Frågan inrymmer en hel rad etiska överväganden. Ett förslag som
              bör övervägas för att få fler att ta ställning till organdonation
              är att göra det möjligt att meddela sin vilja med ett kryss på
              till exempel deklarationsblanketten. Det bör också undersökas
              om sjukvården ska kunna få titta i donationsregistret redan innan
              patienten har avlidit för att kunna göra förberedelser för organdonation.
            </seg>
          </u>
          <u>
            <seg>
              Det bör vidare prövas om sjukvården under en kort och begränsad
              tid ska få fortsätta intensivvården även när hoppet om att rädda
              patientens liv är ute om det innebär att man kan tillgodose en
              patients önskan att donera organ.
            </seg>
          </u>
          <u>
            <seg>
              Herr talman! Jag ställer mig avslutningsvis bakom utskottets
              förslag och ser att vi med beslutet tar ett steg närmare målet
              att förbättra tillgången på organ och vävnader för donation.
            </seg>
          </u>
          <note>
            I detta anförande instämde Lena Hallengren (S).
          </note>
          <note type="speaker">
            Anf. 64 HENRIK RIPA (M):
          </note>
          <note>
            Herr talman! Ledamöter! Jag yrkar bifall till utskottets förslag.
          </note>
          <u>
            <seg>
              År 1964 genomfördes den första organtransplantationen i Sverige.
              En människa fick en ny njure, och med den chansen till ett nytt,
              friskt liv. Det var tio år efter det att den första njurtransplantationen
              gjordes i USA. I november förra året blev en 15-årig tjej i Skåne
              den yngsta patient någonsin som har fått ett par nya lungor lungor
              med vilka hon kommer att kunna leva ett normalt och aktivt liv.
            </seg>
          </u>
          <u>
            <seg>
              I Sverige har vi alltid strävat efter att ligga i framkant av
              den medicinska utvecklingen så att människor får långa och lyckliga
              liv. Trots detta fantastiska medicinska under att vi kan rädda
              liv och undvika lidande med hjälp av organ som annars skulle begravas
              står, precis som har sagts här tidigare, 763 personer i väntan
              på ett nytt organ. Av dessa väntar 29 personer på ett nytt hjärta.
            </seg>
          </u>
          <u>
            <seg>
              Vi har diskuterat den här frågan i Moderaterna, och vi behandlade
              den nyss på vår partistämma. Då sade vi att vi ville se en översyn
              av reglerna i syfte att åstadkomma fler donationer. Därför är
              det tillkännagivande som socialutskottet yrkar på extra glädjande
              för oss.
            </seg>
          </u>
          <u>
            <seg>
              Det sätter också fokus på en annan viktig aspekt av sjukvården
              i Sverige, att den är ojämlik, att man i olika landsting får olika
              bra vård. Framför allt belyses det i förhållande till vilket stöd
              som ges åt levande organdonatorer, människor som donerar en njure
              för att rädda livet på någon. Vad händer med dem om de mot förmodan
              blir sjuka eller får en permanent funktionsnedsättning? Hur långt
              sträcker sig det offentliga ansvaret? Det är frågor som inte har
              tillfredsställande svar i dag och som hanteras olika i landstingen.
            </seg>
          </u>
          <u>
            <seg>
              Den andra viktiga frågan handlar om att få sjukhusen att bli
              bättre på att identifiera donatorer. Enligt Socialstyrelsen har
              Sverige potential att identifiera minst 210 möjliga donatorer
              varje år. Men under 2010 lyckades landstingen bara identifiera
              166 av dem. Det är en minskning med 20 procent jämfört med året
              innan. Dessutom ser man stora regionala skillnader. År 2011 ökade
              det visserligen igen man är tillbaka på ungefär samma nivå som
              2008. Men det finns något som är allvarligt. När Jämtlands landsting
              identifierade 10 procent av de avlidna på intensivvårdsavdelningen
              som möjliga organdonatorer var samma siffra i Jönköpings landsting
              0 procent. Det är klart att det är en skillnad som vi inte kan
              ha.
            </seg>
          </u>
          <u>
            <seg>
              Det är viktigt att få människor att ta ställning. Även om vi
              redan i dag är den befolkning som är mest positiv måste vi fortsätta
              att få svenska folket att ta ställning. Under de senaste åren
              har svenskarna blivit mer positiva till organ- och vävnadsdonation.
              Också anhöriga är mer positiva nu, vilket är viktigt då den här
              frågan ofta kommer i ett väldigt jobbigt skede. Av omtanke om
              anhöriga bör man ta ställning.
            </seg>
          </u>
          <u>
            <seg>
              Att ge en annan människa liv kan man ge en bättre gåva? Är man
              religiös vågar jag tro att man nog kan få förtur till himlen på
              det sättet.
            </seg>
          </u>
          <u>
            <seg>
              Om vi är inne på det religiösa spåret kan vi konstatera att kristendomen
              säger: Allt vad ni vill att människorna skall göra för er, det
              skall ni också göra för dem. Det är vad lagen och profeterna säger.
              Det står i Matteusevangeliet. Den katolska kyrkan uppmuntrar donation,
              och påven Johannes Paulus II säger att det yttersta beviset på
              medmänsklig kärlek är just donation. Judendomen säger: Är det
              möjligt att rädda liv är det obligatoriskt att göra det. Och när
              det gäller islam är enligt Koranen Guds ord: Om någon räddar ett
              människoliv ska det anses som om han har räddat hela människosläktet.
            </seg>
          </u>
          <u>
            <seg>
              Alla religioner talar faktiskt om hur viktigt det här är, att
              rädda ett liv.
            </seg>
          </u>
          <u>
            <seg>
              Samtidigt är det redan i dag så att man, om man inte har sagt
              någonting, antas vara positiv till att donera sina organ. Men
              för att underlätta för anhöriga och vården bör man ta ställning
              och göra det tydligt.
            </seg>
          </u>
          <u>
            <seg>
              I dag tar man i snitt fyra organ av donatorerna. Något som är
              viktigt att komma ihåg är att ålder inte är ett problem. Även
              i höga åldrar har vi användning av donatorer.
            </seg>
          </u>
          <u>
            <seg>
              Kärnan i problemet i dag är inte, som jag uppfattar det, registreringen,
              utan att vården måste blir bättre på att se möjligheterna. Vi
              ser stora skillnader i hur bra sjukhus är på att ta till vara
              möjliga donatorer. Jag är övertygad om att en kvalitetsfaktor
              på sjukhus är hur bra de är på att se den här möjligheten. Vi
              kan göra mycket tillsammans.
            </seg>
          </u>
          <u>
            <seg>
              Jag har haft förmånen att bli invald i Donationsrådet som representant
              för Sveriges riksdag. Donationsrådet har till uppgift att driva
              opinion gentemot medierna och allmänheten för att stimulera fler
              att ta ställning och att få fler donationer i Sverige. Socialstyrelsen
              är Donationsrådets verktyg för att lyckas med det.
            </seg>
          </u>
          <u>
            <seg>
              Riksdagen bifaller inte motioner så ofta. Därför tycker jag att
              det är extra glädjande att vi har fått så stor enighet kring att
              bifalla just dessa motioner. Beslutet innebär att regeringen ska
              återkomma före sommaren med förslag.
            </seg>
          </u>
          <u>
            <seg>
              Med detta vill jag yrka bifall till utskottets förslag.
            </seg>
          </u>
          <note type="speaker">
            Anf. 65 BARBRO WESTERHOLM (FP):
          </note>
          <u>
            <seg>
              Herr talman! Vi har här att debattera ett enigt betänkande med
              ett tillkännagivande till regeringen om att återkomma till riksdagen
              senast före sommaruppehållet i år med en redovisning av en plan
              för vilka åtgärder som behövs i det fortsatta arbetet för att
              förbättra tillgången på organ och vävnader för donation.
            </seg>
          </u>
          <u>
            <seg>
              Jag tycker att det är väldigt bra att vi är eniga. Frågor kring
              livets början och livets slut berör många. Sådana beslut måste
              grundas på all den kunskap vi har. Och efter diskussioner om hur
              vi ska åtgärda problemen handlar det om att ta ett enigt beslut.
            </seg>
          </u>
          <u>
            <seg>
              1995 års beslut om transplantationslagen var just ett sådant
              enigt beslut. Det var inte lätt. Men vi samlades, en från varje
              parti, och diskuterade och diskuterade och kom så småningom fram
              till den lag som gäller i dag. Vi blev kallade för pralingruppen
              eftersom vi firade enigheten, när vi kom fram till den här lagen,
              med att äta praliner tillsammans.
            </seg>
          </u>
          <u>
            <seg>
              Hur gick det sedan? Efter ett år kom Socialstyrelsens information
              om lagen i hushållsutskick till allmänheten. Då exploderade debatten.
              Det vi lärde av det var att vi ska debattera den här typen av
              frågor i den politiska familjen, men vi måste också ha en debatt
              ute i samhället och en kunskapsförmedling. Och människor ska ha
              möjlighet att komma med sina synpunkter. Det tycker jag är viktigt
              nu när regeringen ska gå vidare med att förbättra den här lagstiftningen.
            </seg>
          </u>
          <u>
            <seg>
              Varför är vi då inte nöjda med den? Det har sagts i tidigare
              inlägg att en majoritet av dem som bor i Sverige är positiva till
              att donera. Ändå har vi en brist på donatorer, och vi har en växande
              kö av människor som är i behov av ett organ. Det är människor
              som dör i den kön för att vi har en sådan brist.
            </seg>
          </u>
          <u>
            <seg>
              Vad är då problemet? Ett problem är att lagen är otydlig. Socialstyrelsen
              har försökt gå ut och tydliggöra så långt som lagens paragrafer
              tillåter. Man kom sommaren 2007 ut med ett sommarbrev, som det
              kallas. Där framgår att det inte är förenligt med dagens lagstiftning
              att initiera behandling uteslutande med syftet att patienten ska
              bli organ- eller vävnadsdonator. Ventilatorbehandling är acceptabelt
              under successivt försämrad prognos för att säkerställa om patienten
              utvecklar total hjärninfarkt, det vill säga att hjärnans funktion
              utsläcks helt. Det är inte i strid med gällande lagstiftning.
            </seg>
          </u>
          <u>
            <seg>
              Men det här förtydligandet räcker inte det har vården sett och
              inte heller det som Socialstyrelsen kom med i januari 2011.
            </seg>
          </u>
          <u>
            <seg>
              Vi har i Statens medicinsk-etiska råd, där Ann Arleklo och jag
              sitter, och i socialutskottet fått redovisningar av olika personer
              med kunskap om donationsverksamhet om var problemen sitter.
            </seg>
          </u>
          <u>
            <seg>
              Vi har ett problem med donationsregistret, som omfattar 1 ½ miljon
              svenskar. Det är ett fåtal som får söka information där. Det är
              transplantationskoordinatorer och vävnadskoordinatorer och ett
              litet antal personer till. Det är bra. Det ska vara begränsat.
              Men informationen får man hämta först när den potentiella donatorn
              är avliden, och här tappar man tid. Det är viktigt att organen
              tas ut så tidigt som möjligt för att de ska kunna fungera i den
              som mottar organen.
            </seg>
          </u>
          <u>
            <seg>
              Min rekommendation i avvaktan på att man får ett annat system
              för att registrera är: Ha donationskortet på er! Då kan vården
              se när man kommer in på akuten om man är villig att donera eller
              inte. Berätta också för era närmast anhöriga hur ni vill ha det!
            </seg>
          </u>
          <u>
            <seg>
              Nationella Vävnadsrådet och Sveriges Kommuner och Landsting tar
              upp i sina krav att man ska verka för ett samordnat, entydigt
              och donationsfrämjande regelverk. Delegationen för medicinsk etik
              vid Svenska Läkaresällskapet pekar på nödvändigheten av att utreda
              och förbättra regelverket. Etikrådet vid Organisationen för organdonation
              har också mött upp med skriftlig och muntlig information där man
              motiverar de problem som finns när det gäller att verkligen kunna
              säkerställa att man får så bra rutiner och så livskraftiga organ
              som möjligt och samtidigt inte gör en endaste miss.
            </seg>
          </u>
          <u>
            <seg>
              Det är fråga om donatorer som inte har en chans att leva vidare.
              Vi har naturligtvis också de levande donatorerna, de som donerar
              en njure till andra. Det har varit uppmärksammat lite i tidigare
              inlägg.
            </seg>
          </u>
          <u>
            <seg>
              Statens medicinsk-etiska råd har som Ann Arleklo sade behandlat
              frågan ganska så länge. Det innebar att vi kände i november i
              höstas att nu går det inte att vänta längre med denna växande
              kö av människor som behöver ett nytt organ.
            </seg>
          </u>
          <note>
            Vi skrev i vårt protokoll den 11 november i 6 § om organdonation:
            Det finns värdefulla lärdomar att dra av donationsverksamheten
            i olika länder. Mot bakgrund av den kunskapsutveckling som skett
            anser rådet att en översyn av regelverket är nödvändig.
          </note>
          <u>
            <seg>
              Sedan har vi i utskottet i enighet konstaterat de otydligheter
              som finns på området och att vi måste få en översyn här. Nu har
              vi detta tillkännagivande. Men vi slår in en öppen dörr.
            </seg>
          </u>
          <u>
            <seg>
              Regeringen hade i början av december ett möte med experter och
              sakkunniga i frågan, så arbetet rullar redan på. Men för allmänheten
              och människor ute i Sverige är det viktigt att vi visar enigheten
              i politiken. Det gäller också experter som kan dessa frågor på
              djupet.
            </seg>
          </u>
          <note type="speaker">
            Anf. 66 ANDERS W JONSSON (C):
          </note>
          <u>
            <seg>
              Herr talman! Jag lärde för länge sedan känna en kille, sex år
              gammal. Jag fick följa honom under många år fram tills han i sena
              tonåren dog. Han dog efter att ha fått vänta alldeles för länge
              i kön för att få ett nytt hjärta och nya lungor. För mig handlar
              debatten om just det, att rädda liv och att ge livet mer av kvalitet.
              Det handlar om att göra allt som någonsin står i vår makt för
              att förhindra att människor dör på grund av att reglerna för organdonation
              inte är tillräckligt tydliga.
            </seg>
          </u>
          <u>
            <seg>
              Förutsättningarna för transplantationsverksamhet borde vara mycket
              goda i Sverige. Vi har en intensivvård av världsklass. Sverige
              har alltid varit ett av transplantationskirurgins allra främsta
              länder. Svenska folket har bland de mest positiva inställningarna
              till att donera organ. Åtta av tio svenskar vill att deras organ
              ska kunna doneras. Trots det lyckas vi inte fullt ut.
            </seg>
          </u>
          <u>
            <seg>
              Ett problem är att reglerna som omger transplantationer till
              viss del varit otydliga. Det budskapet är tydligt från många som
              har praktisk erfarenhet av både intensivvård och transplantationer.
              Här krävs en översyn med det uttalade målet att öka antalet transplantationer
              och rädda fler liv. Det är inte acceptabelt att mer än 700 människor
              står i kö och väntar på nya organ. Varje dag i transplantationskö
              är en medicinsk risk och dessutom ett onödigt lidande. Inte sällan
              handlar det om ungdomar som inte kan gå i skola och vuxna som
              inte kan arbeta. Det är ett slöseri.
            </seg>
          </u>
          <u>
            <seg>
              Det är därför bra att regeringen nu tar fram en plan för det
              fortsatta arbetet.
            </seg>
          </u>
          <u>
            <seg>
              Från Centerpartiets sida är vi tydliga med att lagstiftningen
              bör ändras. Den bör utgå från att åtta av tio svenskar faktiskt
              är positiva till transplantation. Man måste överväga om det inte
              vore mer naturligt att den som inte vill att ens organ efter döden
              ska kunna ges till behövande medmänniskor får göra den aktiva
              handlingen att anmäla det till donationsregistret i stället för
              som i dag att den som vill donera är den som ska göra den aktiva
              handlingen.
            </seg>
          </u>
          <u>
            <seg>
              Genom att man skulle anta samtycke skulle med all sannolikhet
              dessutom antalet transplantationer komma att öka. Fler liv skulle
              räddas, och livet för människor som exempelvis är bundna vid dialys
              skulle bli betydligt lättare att leva.
            </seg>
          </u>
          <u>
            <seg>
              Det här är den modell man provat i andra länder. Det är lätt
              att på olika sätt ge sin donationsvilja till känna. Men för den
              som inte vidtar en aktiv handling utgår man från att personen
              i fråga är positiv till donation. Om de anhöriga har kännedom
              om att personen varit negativ kan de på den grunden stoppa organdonation.
              I annat fall ska det vara öppet för att en katastrof och en tragisk,
              ofta för tidig död, kan leda till det positiva att en medmänniska
              ges liv.
            </seg>
          </u>
          <u>
            <seg>
              För oss är målet att rädda liv och ge livskvalitet det viktigaste.
              Vi är också helt övertygade om att den lilla grupp som av religiösa
              eller etiska skäl vill att kroppen efter döden ska vara intakt
              kommer att ha en stark motivation för att göra den anmälan. Ingen
              kommer därför att mot sin vilja efter döden behöva bli föremål
              för organdonation.
            </seg>
          </u>
          <u>
            <seg>
              Herr talman! Vår utgångspunkt är att vi i alla lägen gör allt
              som står i vår makt för att rädda liv och för att ge livet kvalitet.
              Jag hoppas därför att denna enighet och denna debatt leder till
              förändringar och förbättringar av det regelverk som omger transplantationsverksamheten
              i Sverige går i den riktningen.
            </seg>
          </u>
          <note type="speaker">
            Anf. 67 PER RAMHORN (SD):
          </note>
          <u>
            <seg>
              Herr talman! Få områden inom dagens sjukvård står inför så många
              och svåra etiska problem som transplantationskirurgin. Tänk att
              vara beroende av en annan människas död för att rädda sitt eget
              liv eller att behöva donera ett organ från sig själv. Det är två
              etiska dilemman som patienter och anhöriga tvingas stå inför i
              väntan på en organtransplantation.
            </seg>
          </u>
          <u>
            <seg>
              Det är just väntan på besked som många upplever som mycket påfrestande.
              Varje gång som telefonen ringer finns det hopp om att det är deras
              tur. Men besvikelsen är lika stor när samtalet inte gäller transplantationen.
            </seg>
          </u>
          <u>
            <seg>
              För närvarande väntar omkring 763 svårt sjuka på organ som kan
              rädda deras liv eller lindra deras lidande. Men bristen på organ
              gör att många av dem som väntar hinner avlida innan de fått den
              enda hjälp som kan rädda deras liv.
            </seg>
          </u>
          <u>
            <seg>
              I stort är Sveriges befolkning mycket positiv till att donera
              sina organ. Enkäter har visat att upp till 80 procent är beredda
              att efter sin död ge organ till svårt sjuka medmänniskor. Men
              ändå ligger vi bland de sämsta i Europa när det gäller antalet
              organdonationer.
            </seg>
          </u>
          <u>
            <seg>
              Att det inte är fler donationer beror i stor utsträckning på
              oklarheter i den lagstiftning som reglerar hälso- och sjukvården.
              Dagens regelverk ger en otillräcklig vägledning för vårdens personal.
            </seg>
          </u>
          <u>
            <seg>
              Om ett läge uppstår där vidare aktiv behandling bedöms som utsiktslös
              är det för närvarande oklart hur länge och i vilken omfattning
              donationsförberedande åtgärder får vidtas.
            </seg>
          </u>
          <u>
            <seg>
              När det redan står klart att behandling är utsiktslös får intensivvård
              inte påbörjas för att möjliggöra donation även om patienten förklarat
              att den vill donera sina organ. Det innebär att organ går förlorade,
              vilket är mycket olyckligt.
            </seg>
          </u>
          <u>
            <seg>
              Herr talman! Denna fråga är naturligtvis mycket komplicerad och
              svår. Men någonting måste vi göra. Vi menar därför att det behövs
              en översyn av nuvarande lagstiftning som möjliggör fler donerade
              organ och att fler liv kan räddas.
            </seg>
          </u>
          <u>
            <seg>
              På sikt ska Sverige bli nationellt självförsörjande på organ.
              Det gäller också för att svenska patienter inte ska behöva välja
              kommersiella alternativ utomlands.
            </seg>
          </u>
          <u>
            <seg>
              Därför välkomnar jag utskottets ställningstagande i detta mycket
              viktiga ärende att regeringen ska återkomma till riksdagen senast
              före riksdagens sommaruppehåll med en redovisning av en plan för
              vilka åtgärder som krävs för att förbättra tillgången på organ.
            </seg>
          </u>
          <u>
            <seg>
              Det här är viktigt. Det är en kamp mot tiden, och tiden är liv
              i detta avseende.
            </seg>
          </u>
          <note type="speaker">
            Anf. 68 EVA OLOFSSON (V):
          </note>
          <u>
            <seg>
              Herr talman! Donation och transplantation är så tydligt kopplade
              till liv och död. När en människa dör kan hon eller han ge fortsatt
              liv till en eller flera andra människor. Det är naturligtvis en
              angelägen och viktig fråga vilken lagstiftning som gäller och
              vilka regler som gäller och att de fungerar. Det är också en tydlig
              fråga där den medicinska utvecklingen måste kopplas till tydliga
              etiska ställningstaganden där både den döende människan och dennes
              anhöriga och den som kan få fortsatt liv ska känna sig trygga
              och respekterade.
            </seg>
          </u>
          <u>
            <seg>
              Att vi i utskottet står här i dag och är överens i den väldigt
              angelägna frågan om en översyn över såväl regelverk som rutiner
              och organisationsfrågor kan vi egentligen tacka Etikrådet vid
              Organisationen för organdonation för. Den 19 maj fick utskottet
              en skrivelse från dem och de kom sedan på besök och informerade.
              Utskottet har jobbat och berett frågan under hela perioden sedan
              dess. När Statens medicinsk-etiska råd kom på besök satte de också
              ned foten tydligt, som sagts här tidigare, och sade att det behöver
              tittas över, det behövs förändringar.
            </seg>
          </u>
          <u>
            <seg>
              Nu står vi här tillsammans och säger att regeringen bör snabba
              på med åtgärder så att fler människor som behöver det kan få tillgång
              till livsviktiga organ genom transplantation. Människor ska inte
              behöva dö eller få en oerhört försämrad livskvalitet i onödan.
              Antalet levande givare ska inte behöva öka i onödan, för det finns
              alltid en risk med att vara en givare, även om man villigt ställer
              upp. Människor ska inte heller i ren desperation ge sig ut på
              den kommersiella organmarknaden med dess utnyttjande av utsatta
              människor.
            </seg>
          </u>
          <u>
            <seg>
              Det är inte bara dessa människors lidande och förkortade liv
              vi talar om utan runt varje människa som behöver få organ genom
              transplantation finns nära anhöriga och vänner. Runt omkring finns
              en sjukvårdspersonal som vill göra bästa möjliga insatser.
            </seg>
          </u>
          <u>
            <seg>
              Det har sagts här flera gånger att åtta av tio svenskar är positiva
              till att donera organ. Där ligger vi väldigt högt, men vi ligger
              ju lågt med antalet donatorer per miljon invånare. Där ligger
              Spanien ungefär två och en halv gånger så högt som Sverige och
              Norge ligger inte riktigt men nästan dubbelt så högt. Det finns
              alltså stora möjligheter att jobba på förbättringar i vårt land.
            </seg>
          </u>
          <u>
            <seg>
              Det har också sagts här tidigare att det ändå är ganska få som
              dör på ett sådant sätt att de kan bli donatorer, bara 0,2 till
              0,3 procent. Då förstår vi alla att vi måste jobba med de möjliga
              donatorerna på ett annat och förbättrat sätt än vi gör i dag.
            </seg>
          </u>
          <u>
            <seg>
              År 2011 donerade 145 personer sina organ efter döden. Totalt
              utfördes 744 transplantationer. I antalet transplantationer ingår
              också levande givare. Förra året hade vi det högsta antalet lever-
              och njurtransplantationer hittills, men fortfarande står väldigt
              många människor i kö.
            </seg>
          </u>
          <u>
            <seg>
              Det har sagts här förut att människor står i kö och att människor
              avlider medan de väntar i kö. 762 människor finns i transplantationsköer.
              Men den siffran skulle antagligen vara ännu högre om man visste
              att tillgången på organ var större och man då kunde bedöma att
              det kanske var idé för ännu fler människor att stå på en väntelista,
              att det var idé att få organ eller vävnader transplanterade.
            </seg>
          </u>
          <u>
            <seg>
              Herr talman! Jag yrkar härmed bifall till utskottets förslag
              och ser fram emot när regeringen före sommaruppehållet återkommer
              till utskottet och talar om konkret vilka planer man har och vilka
              förbättringar man har börjat göra eller tänker göra.
            </seg>
          </u>
          <note type="speaker">
            Anf. 69 ROLAND UTBULT (KD):
          </note>
          <u>
            <seg>
              Herr talman! Tänk på döden så står det vid entrén till kyrkan
              i Mollösund i Bohuslän. Tänk på döden! Det är ju inget som man
              vill göra så ofta. Någon menar att vi borde tänka mer på döden,
              men de flesta av oss skjuter det här framför oss. Det gör att
              vi inte heller reflekterar så mycket över vad som händer efter
              döden, förutom att vi försöker ordna med livförsäkring, testamente
              och annat med tanke på de efterlevande.
            </seg>
          </u>
          <u>
            <seg>
              Tänk på döden! Det är ju en verklighet för oss alla att vi en
              gång ska lämna det här jordelivet. Nej, det är inte inspirerande
              att tala om det men ändå så viktigt när det gäller flera dimensioner.
              I dag debatterar vi organdonationer. Att få ett nytt organ innebär
              skillnad mellan liv och död. Det innebär en andra chans med lindrat
              lidande och en ökad livskvalitet. För mig som känner personer
              som har fått denna möjlighet finns inga betänkligheter: Vi måste
              öka antalet donationer!
            </seg>
          </u>
          <u>
            <seg>
              Det behövs en översyn för att klargöra de otydligheter som finns
              inom området. Men jag vill behålla principen att var och en aktivt
              ska ge sitt medgivande när det gäller organdonation. Det synsättet
              bygger på en djup respekt för varje individ. För oss kristdemokrater
              är det här en etisk fråga.
            </seg>
          </u>
          <u>
            <seg>
              Den medicinska utvecklingen har gett oss oanade möjligheter,
              och allt fler svenskar, åtta av tio, är när man frågar dem, som
              flera har sagt här, positiva till att donera organ. Sverige har
              den högsta donationsviljan i Europa. Samtidigt ligger vi dåligt
              till när det gäller antalet donerade organ.
            </seg>
          </u>
          <u>
            <seg>
              Det är långt ifrån alla som tar steget att registrera sin vilja,
              att tala med sina anhöriga eller bära ett donationskort. Det här
              är ett område där informationen måste intensifieras, och jag tror
              att vi som utskott alla medlemmar i utskottet liksom Socialdepartementet,
              myndigheter och intresseorganisationer kan bidra till att fler
              i Sverige uppmärksammas på behovet och på möjligheten att bli
              en livräddare genom att donera ett eller flera organ, som levande
              person eller i samband med sin död.
            </seg>
          </u>
          <u>
            <seg>
              I dag väntar drygt 750 personer på transplantation. Förra året
              genomfördes fler transplantationer än någonsin, men behovet och
              kön har inte minskat. Fler möjliga donatorer hade ändå en känd
              inställning till donation och färre närstående lade in sitt veto
              än när donationsviljan var okänd.
            </seg>
          </u>
          <u>
            <seg>
              Vi är alla här överens om, vi har hört det från samtliga, att
              fler donationer borde ske. Och enligt en kartläggning som Donationsrådet
              har genomfört avlider varje år ca 225 personer som inom dagens
              lagstiftning skulle kunna vara möjliga donatorer. Inom vården
              måste man bli bättre på att finna dessa personer på ett snabbt
              och effektivt sätt. Såväl regeringen som Socialstyrelsen har flera
              pågående arbeten, bland annat en översyn av donationsansvariga
              läkares och sjuksköterskors uppdrag.
            </seg>
          </u>
          <u>
            <seg>
              Den svenska sjukvården har de senaste åren tillämpat en praxis
              som går ut på att man behandlar patienten ytterligare ett tag
              efter att hoppet är ute, för att kanske kunna möjliggöra donation.
            </seg>
          </u>
          <u>
            <seg>
              Den hälso- och sjukvårdslag som gäller i dag säger att man ska
              vårda patienten för patientens egen skull. Om alla läkare följde
              den lagen bokstavligt skulle det finnas ännu färre organ tillgängliga
              för donation. Orsaken till att så många läkare fortsätter att
              intensivvårda döende patienter är att de hänvisar till en annan
              lag, transplantationslagen. Den uttrycker att vårdgivare och myndigheter
              ska verka för att få fler organdonatorer. Regelverket lämnar alltså
              utrymme för egna tolkningar. Vilken lag ska läkarna förlita sig
              på?
            </seg>
          </u>
          <u>
            <seg>
              Socialstyrelsens senaste ställningstagande uttalar att det är
              okey att fortsätta intensivvården under ytterligare något dygn,
              dock aldrig mer än två dygn, för att möjliggöra donation.
            </seg>
          </u>
          <u>
            <seg>
              Vi förstår att det här handlar om ledarskap, naturligtvis om
              kompetens, resurser och inte minst etik. Det är ju på grund av
              dessa rådrum och frågor som vi välkomnar en utredning. Som det
              har uttryckts från läkarhåll: Det är svårt att detaljreglera vården
              i livets slutskede, men ett bättre definierat handlingsutrymme
              skulle vara ett stöd för intensivvårdens personal.
            </seg>
          </u>
          <u>
            <seg>
              Vi kristdemokrater är övertygade om att det behövs ett tydligare
              regelverk. Vi välkomnar den utredning som nu kommer att inledas.
            </seg>
          </u>
          <u>
            <seg>
              Varje människa har rätt att bestämma över sin egen kropp. Därmed
              har vi rätt att bestämma om vi ska bli donatorer efter vår död.
              Det är viktigt att visa respekt för varje enskild person, att
              varje person själv får ta ställning. Vi ska underlätta detta,
              men vi ska inte förutsätta att alla till hundra procent vill.
              Målet ligger fast att ge fler chansen till ett bättre liv med
              hjälp av fler organdonationer.
            </seg>
          </u>
          <u>
            <seg>
              Det är tråkigt att i en avslutning av det här inlägget uttala
              orden: Tänk på döden. Men den här gången kan det vara på sin plats.
              Vi bör alla, var och en, även du som lyssnar eller ser på tv,
              fundera över och även fatta beslut om hur vi vill göra när det
              gäller att donera ett eller fler organ för fortsatt liv eller
              förbättrad livskvalitet för en medmänniska.
            </seg>
          </u>
          <u>
            <seg>
              Kristdemokraterna står därför bakom utskottets förslag till beslut.
            </seg>
          </u>
          <note type="speaker">
            Anf. 70 FINN BENGTSSON (M):
          </note>
          <u>
            <seg>
              Herr talman! Tio motioner i detta betänkande, varav fem från
              moderata ledamöter, med väsentligen samma ambitioner har inneburit
              att utskottet efter hörande av Socialstyrelsen och Statens medicinsk-etiska
              råd kommit fram till att regeringen bör återkomma redan före sommaren
              i frågan om hur tillgången på organ och vävnader för donation
              avseende transplantation kan förbättras i vårt land. Utgångspunkten
              är en otydlighet gällande regelverk liksom rutiner och donations-
              och transplantationsorganisatoriska frågor som råder i dag.
            </seg>
          </u>
          <u>
            <seg>
              Otydligheten i lagstiftningen har uppkommit på grund av en mycket
              snabb teknisk-medicinsk utveckling som gör att diskrepansen mellan
              behoven av transplantation, och därmed donerade organ, och möjligheten
              att rättssäkert och samtidigt tidsenligt kunna utnyttja tillgången
              till sådana organ är hjälplöst på efterkälken. Som Barbro Westerholm
              redan konstaterat slår vi med detta förslag in öppna dörrar eftersom
              regeringen redan arbetar med frågan för fullt.
            </seg>
          </u>
          <u>
            <seg>
              Herr talman! Hälso- och sjukvårdslagen bygger på tre huvudsakliga
              etiska principer, som i sin tur har följande inbördes hierarkiska
              ordning; människovärdesprincipen, behovs- och solidaritetsprincipen
              samt kostnads- och effektivitetsprincipen. Utom allt tvivel är
              såväl behovs- och solidaritetsprincipen som kostnads- och effektivitetsprincipen
              motiverande för en ändring av lagstiftningen för att underlätta
              organdonation och transplantation.
            </seg>
          </u>
          <u>
            <seg>
              Men hur är det med människovärdesprincipen? Jag vill lyfta fram
              det resonemang vi för på temat i vår motion So411. Fakta visar,
              som vi har hört i debatten, att svenska folkets vilja att donera
              organ och vävnader efter sin död uppgår till fyra femtedelar av
              befolkningen medan anslutningen till dagens frivilliga donationsregister
              endast ligger på under en femtedel av befolkningen. Problemet
              är att i allt väsentligt har denna diskrepans bestått över åren
              trots att de teknisk-medicinska möjligheterna att rädda liv med
              hjälp av transplantation dramatiskt ökat. Folk lider och dör i
              onödan medan den rådande ordningen inte på ett adekvat sätt har
              kunnat ta till vara möjliga organ och vävnader tillgängliga för
              transplantation.
            </seg>
          </u>
          <u>
            <seg>
              Bland de politiska åtgärder som därför föreslagits märks en förfrågan
              i samband med situationer som majoriteten av medborgarna återkommande
              ställs inför, exempelvis i samband med den årliga allmänna självdeklarationen
              eller vid körkortsutbildning. Men, herr talman, organdonationsförfrågan
              är för viktig för att bli förknippad med något negativt. Enbart
              krav på en organdeklaration vid exempelvis den allmänna självdeklarationen
              eller vid körkortstagning riskerar att inte ge den positiva klang
              som ett sådant erbjudande till en bredare allmänhet bör förknippas
              med för att locka potentiella donatorer att ta steget fullt ut
              och anmäla sig. Av samma anledning är inte ekonomiska incitament
              bra styrmedel för att öka antalet organdonatorer.
            </seg>
          </u>
          <u>
            <seg>
              Om samhället vill ta ett ansvar för att öka tillgången till organ
              och ge möjlighet till transplantation under goda etiska premisser
              är det viktigt att förstå psykologin som är inblandad i ett aktivt
              beslut som att ta ställning till att donera organ om man skulle
              avlida. För den stora majoritet detta berör, men som ännu inte
              tagit aktiv ställning på uppmaning från olika kampanjer för detta,
              förefaller det just som att det behövs en process att aktivt ta
              ställning till den för de allra flesta hypotetiska situationen:
              Nu är jag plötsligt död och vad händer då?
            </seg>
          </u>
          <u>
            <seg>
              Med det svenska folkets goda vilja att i de allra flesta fall
              indirekt svara ja på frågan om organdonation som princip bör kanske
              inte frågan ställas på det sätt som sker i dag. Om vi i stället
              vänder på problemet, så att de allra flesta vill donera men inte
              vill svara på frågan så länge frågan förefaller inaktuell och
              hypotetisk även om det inte är så kanske det hittills närmast
              olösliga problemet för att få fler organdonatorer kan närma sig
              en konstruktiv lösning.
            </seg>
          </u>
          <u>
            <seg>
              Förslaget utgår från att det finns en inneboende vilja att låta
              sina organ doneras om man oväntat skulle förolyckas och vara aktuell
              för sådan donation. Då gäller denna princip underförstått för
              personen i fråga, såvida man inte antingen aktivt själv sagt nej
              till detta under sin livstid eller anhörig inte vill låta det
              ske. Den senare gruppen ska naturligtvis inte tvingas uppge orsaker
              till ett sådant beslut, än mindre få det dokumenterat i öppna
              handlingar utan enbart i sådana som är underkastade den professionella
              transplantationsorganisationens göromål. Det är alltså principiellt
              viktigt att man själv under sin livstid, och anhöriga efter ens
              oåterkalleliga tillstånd av etablerad hjärndöd, på ett fullständigt
              avidentifierat sätt inom ramen för transplantationsorganisationen
              kan neka organdonation.
            </seg>
          </u>
          <u>
            <seg>
              Det viktiga med detta konstaterande är att vi har frihet att
              säga obetingat nej, och det bör ses som en självklar mänsklig
              rättighet inom ramen för våra friheter som individer i ett fritt
              samhälle, inte minst om religiös övertygelse eller annat ligger
              bakom beslutet. Men minst lika viktigt är att den grupp av individer
              som detta berör med all sannolikhet kommer att vara betydligt
              mer begränsad än vad som är fallet i dag, när man aktivt måste
              ta ställning till sin kropps vara eller inte vara i oförändrad
              form före begravning när det egna dödsfallet för många inte ens
              är inom det riktigt känslomässigt rimliga att förhålla sig till.
            </seg>
          </u>
          <u>
            <seg>
              Herr talman! Mycket riktigt har det visat sig att i andra länder
              som har anammat detta koncept med en omvänd ordning vid medgivande
              för organdonation, till exempel Spanien, också klart leder ligan
              om möjliga transplantationer som kan genomföras. Därför har Spanien
              de kortaste köerna till vanliga livsavgörande transplantationer
              för mottagaren.
            </seg>
          </u>
          <u>
            <seg>
              Jag vill med detta inlägg och de kommentarer jag har fogat till
              ett i övrigt klokt utskottsbetänkande yrka bifall till förslaget
              i betänkandet och fästa regeringens uppmärksamhet på att analysera
              den möjlighet som har berörts i detta inlägg vid en förändring
              av regelverket för organdonation.
            </seg>
          </u>
          <note type="speaker">
            Anf. 71 PENILLA GUNTHER (KD):
          </note>
          <u>
            <seg>
              Herr talman! För fem år sedan fick jag ett nytt liv. Jag hade
              fyllt i det rödgröna donationskortet för länge sedan och hade
              haft det i min plånbok. Jag tänkte att det skulle vara bra om
              någon får nytta av mig när jag är död. Tänk att få bidra till
              någon annans liv när jag inte finns längre.
            </seg>
          </u>
          <u>
            <seg>
              Inte hade jag anat att jag skulle behöva ett nytt hjärta själv.
              Det hade inte funnits med i min sinnevärld. Jag har nu efter snart
              fem år levt mitt nya liv. Det har varit en fantastisk möjlighet
              att återigen själv bestämma inriktningen på livet. Alla som har
              varit med om något livsomvälvande ställer sig frågorna: Vad ska
              jag göra med mitt liv? Är det jag håller på med viktigt eller
              ska jag göra något annat?
            </seg>
          </u>
          <u>
            <seg>
              I samband med den upplevelsen var inte politiken det viktigaste
              i mitt liv. Tro det eller ej! Men politiken blev viktig igen,
              därför att jag insåg att politiken kunde vara ett verktyg att
              påverka fler att ta ställning inte minst för organdonation.
            </seg>
          </u>
          <u>
            <seg>
              Jag har haft förmånen att åka runt även innan jag blev riksdagsledamot
              och prata om dessa frågor, vad det innebär att vara transplanterad,
              vad det innebär att komma tillbaka till ett nytt liv. Transplantation
              är ingen enkel sak. Man lever med en livslång medicinering, och
              man får ett sämre immunförsvar. Visst är det så. Men vad är alternativet?
              Det är väl så mycket sämre. Eller hur? Därför är det naturligtvis
              en stor glädje för mig att höra att det finns en sådan politisk
              samstämmighet om att organdonation är viktigt.
            </seg>
          </u>
          <u>
            <seg>
              En sak jag skulle vilja poängtera är det som jag får många frågor
              om när jag är ute och pratar om just detta att vara transplanterad,
              nämligen att så många tror att man inte kan donera om man är i
              en viss ålder eller om man har en sjukdom av något slag. Det finns
              många förutfattade meningar omkring möjligheterna att donera.
              Det är naturligtvis en informationsfråga, där vi alla får hjälpas
              åt för att klargöra vad som gäller.
            </seg>
          </u>
          <u>
            <seg>
              Man säger ofta: Du ser ju så frisk ut mår alla så här bra? Nej,
              det gör de kanske inte. Men återigen: Alternativet hade varit
              så mycket sämre. Det har visat sig genom studier och undersökningar
              att merparten av dem som till exempel är hjärttransplanterade,
              som jag, kommer tillbaka till ett fullgott arbetsliv, kan vara
              med och bidra till sin egen försörjning och kan vara med och visa
              att det här är en möjlig väg för människor att få ett helt nytt
              liv med en ny livskvalitet.
            </seg>
          </u>
          <u>
            <seg>
              Felet är just att så många drabbas av att få vänta så länge att
              övriga organ blir så dåliga. Den fysiska, och även den psykiska,
              statusen blir så nedsatt innan man får det nya organet att man
              har en lång väg tillbaka. Alla åtgärder som på något sätt kan
              öka möjligheten att fler donerar sina organ är naturligtvis jätteviktiga,
              för då kan fler transplantationer göras mycket snabbare.
            </seg>
          </u>
          <u>
            <seg>
              En sak som kanske inte har nämnts så mycket i diskussionen om
              organ i dag är behovet av vävnader, som ingår i dessa begrepp.
              Det är ungefär 1 000 personer som väntar på nya vävnader. Förutom
              dem som väntar på nya organ är det alltså 1 000 personer som väntar
              på vävnader av olika slag. Det är till exempel hornhinna, hjärtklaffar,
              hörselben och hud.
            </seg>
          </u>
          <u>
            <seg>
              Det kan naturligtvis ibland vara obehagligt att prata om de här
              sakerna eller visa på vikten av dem. Men för dem som väntar, för
              de anhöriga och vänner runt omkring, blir glädjen så oerhört stor
              när man efter att ha stått på väntelista äntligen blir klar för
              en transplantation, när det händer någonting.
            </seg>
          </u>
          <u>
            <seg>
              Jag blev transplanterad den 1 april. Man kan nästan tro att det
              var ett skämt, men för mig var det verkligen blodigt allvar att
              få chansen, att vakna upp och känna att det är mitt hjärta, inte
              någon annans utan bara mitt. Den känslan skulle jag så gärna vilja
              att fler i vårt land får uppleva.
            </seg>
          </u>
          <u>
            <seg>
              I höstas hade jag förmånen att tillsammans med organisationen
              Livet som Gåva och Socialstyrelsen ha en utställning här i Riksdagshuset.
              De som deltog i utställningen sade att det var en hel del riksdagsledamöter
              som skrev på donationskortet och tog med sig buntar.
            </seg>
          </u>
          <u>
            <seg>
              Jag tycker att vi som är här har ett särskilt ansvar för att
              inte bara prata om de här frågorna utan alltid ha med oss en bunt
              kort, eller prata med vänner och bekanta så att vi sprider detta
              budskap så mycket som möjligt.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.54 på förslag av andre vice talmannen
            att ajournera förhandlingarna till kl. 13.00 då en aktuell debatt
            om den ökande arbetslösheten skulle börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 13.00.
          </note>
          <note>
            13 § Aktuell debatt: Den ökande arbetslösheten
          </note>
          <note type="speaker">
            Anf. 72 YLVA JOHANSSON (S):
          </note>
          <u>
            <seg>
              Fru talman! Sverige har goda finanser, men vi slösar med människor.
              Vi har en hög och ökande arbetslöshet. Vi har en katastrofal ungdomsarbetslöshet,
              unga människor som står beredda att ta klivet ut i vuxenlivet
              som får börja det med arbetslöshet.
            </seg>
          </u>
          <u>
            <seg>
              Andelen människor i Sverige som arbetar är något lägre än innan
              regeringen tillträdde. Fas 3, regeringens egen uppfinning, blir
              nu Sveriges största arbetsgivare.
            </seg>
          </u>
          <u>
            <seg>
              Vi betalar alla ett högt pris för detta. Arbetslösheten påverkar
              alla oss som har ett jobb. I många kommuner måste man nu höja
              skatten. Det är höjd skatt för alla: för alla som jobbar, för
              alla pensionärer, för alla som är sjuka. Alla betalar ett pris
              för att få resurser till välfärden. Ändå räcker inte resurserna
              till för en bra skola och en bra äldreomsorg.
            </seg>
          </u>
          <u>
            <seg>
              Nu går vi mot sämre tider, ingen vet hur dåliga, men jag tror
              att alla bedömare är överens om att vi går mot sämre tider. Arbetslösheten
              kommer dess värre att öka, tror de allra flesta, och intäkterna
              kommer att minska.
            </seg>
          </u>
          <u>
            <seg>
              Regeringens enda åtgärd i det läget är sänkt krogmoms. Det duger
              inte! Därför har vi socialdemokrater begärt den här debatten.
              Det är dags att ta ansvar för jobben!
            </seg>
          </u>
          <note type="speaker">
            Anf. 73 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Fru talman! Jobben är regeringens viktigaste fråga. Jobb handlar
              om människors möjlighet att försörja sig, vara en del i en arbetsgemenskap
              och kunna förändra sitt liv till det bättre.
            </seg>
          </u>
          <u>
            <seg>
              Frågan om jobb handlar också om att Sverige ska kunna ha höga
              ambitioner för välfärden, med en bra skola, förskola och sjukvård
              och en god äldreomsorg. Men jobben handlar också om hur Sverige
              ska kunna rusta för framtiden, möta en demografisk utveckling
              med allt fler äldre och stå starkt i den globala konkurrensen.
            </seg>
          </u>
          <u>
            <seg>
              Regeringens politik för jobb sammanfattas i arbetslinjen. Målet
              är full sysselsättning. Alla människor ska kunna jobba utifrån
              sin egen förmåga, stor eller liten. För att nå dit förs en politik
              för att det ska löna sig bättre att arbeta. Det ska bli enklare
              och billigare att anställa och att starta företag, och det ska
              vara företag som stannar i Sverige och växer. Till det fogar regeringen
              en aktiv arbetsmarknadspolitik med insatser för aktivitet, omställning
              och utbildning.
            </seg>
          </u>
          <u>
            <seg>
              Sedan alliansregeringen tillträdde 2006 har reformtempot varit
              högt, särskilt inom det arbetsmarknadspolitiska området. Låt mig
              vara tydlig: De reformer som har genomförts under den senaste
              femårsperioden har bidragit till att arbetsmarknaden fungerar
              bättre och att sysselsättningen har blivit högre och arbetslösheten
              lägre än vad som skulle ha varit fallet utan dessa förändringar.
            </seg>
          </u>
          <u>
            <seg>
              Det har regeringen stöd för i forskningen, till exempel genom
              studier från Konjunkturinstitutet, IFAU och OECD. Vi ser bland
              annat att utanförskapet har minskat ordentligt i Sverige. Det
              är 165 000 färre i bidragssystemen jämfört med 2006. Sysselsättningen
              har ökat kraftigt de senaste åren, och arbetslösheten har sjunkit.
              Sjukfrånvaron har minskat dramatiskt jämfört med 2006.
            </seg>
          </u>
          <u>
            <seg>
              Regeringens politik spelar roll. Fler har kommit in på arbetsmarknaden,
              och fler vill arbeta. Det innebär inte att alla ännu har fått
              jobb. Men det minskade utanförskapet och förskjutningen närmare
              arbetsmarknaden är viktiga steg.
            </seg>
          </u>
          <u>
            <seg>
              Fru talman! Sverige är ett litet, exportberoende land. Halva
              vår ekonomi är beroende av export till andra länder, och större
              delen av den exporten sker till länder i Europa. Om de stora länderna
              i Europa måste göra stora nedskärningar i sina ekonomier får det
              kraftigt genomslag i Sverige, i svensk ekonomi och på den svenska
              arbetsmarknaden. Den kommande och pågående skuldkrisen påverkar
              alltså Sverige kraftigt.
            </seg>
          </u>
          <u>
            <seg>
              Men Sverige är för andra året i rad ett av de få länder i Europa
              som har en ekonomi i balans och ett överskott i de offentliga
              finanserna. Det innebär att Sverige till skillnad från majoriteten
              länder i Europa kan satsa sig ur denna kris, medan andra länder
              måste skära ned.
            </seg>
          </u>
          <u>
            <seg>
              För att möta den ekonomiska oron satsar regeringen i budgetpropositionen
              för 2012 bland annat på ett arbetsmarknadspaket. Regeringen satsar
              8,1 miljarder kronor extra under åren 20122014 på en förstärkt
              arbetsmarknadspolitik. De extra resurserna ska användas för att
              möta inbromsningen på arbetsmarknaden och motverka långtidsarbetslöshet.
            </seg>
          </u>
          <u>
            <seg>
              För att förhindra långtidsarbetslöshet tillför regeringen extra
              resurser för ett bättre, fördjupat förmedlingsstöd från Arbetsförmedlingen
              och för fler programinsatser för dem som riskerar långtidsarbetslöshet.
              Det är viktigt att fånga upp människor tidigt under en arbetslöshetsperiod
              och erbjuda dem rätt hjälp. Särskilt viktigt är det för vissa
              ungdomar. Jag tänker framför allt på dem som har hoppat av skolan.
            </seg>
          </u>
          <u>
            <seg>
              För att bryta långtidsarbetslösheten tillför regeringen ytterligare
              resurser för bland annat fler och tätare förmedlingskontakter,
              ökad kvalitet och aktivitet i garantierna. Vi föreslår också flera
              förändringar i sysselsättningsfasen i jobb- och utvecklingsgarantin
              för att hjälpa långtidsarbetslösa att komma i arbete. Allt fler
              långtidsarbetslösa hittar vägar till arbete. Det är positivt om
              vi ska nå målet om full sysselsättning.
            </seg>
          </u>
          <u>
            <seg>
              Regeringen gör också flera viktiga insatser för att varaktigt
              öka tillväxten och sysselsättningen. Bland annat sänktes vid årsskiftet
              momsen på restaurang- och cateringtjänster, för att öka jobbchanserna
              i en bransch där var tredje ung är anställd och också många utrikes
              födda har sin försörjning.
            </seg>
          </u>
          <u>
            <seg>
              Samtidigt fortsätter arbetet med att förstärka utbildningssystemet
              och förbättra villkoren för företagande. Nu genomförs också stora
              och finansierade infrastruktursatsningar, med ytterligare tillskott
              på 5 miljarder kronor utöver de 500 miljarder som fram till år
              2021 finns för nyinvesteringar, drift och underhåll av bland annat
              väg och järnväg.
            </seg>
          </u>
          <u>
            <seg>
              Det är viktigt att vi nu särskilt nu i en tid av ekonomisk oro
              fortsätter att skapa bättre förutsättningar för tillväxt, sysselsättning
              och välfärd inom ramen för långsiktigt hållbara finanser.
            </seg>
          </u>
          <u>
            <seg>
              Avslutningsvis, fru talman: Nu är det tid för ansvar. En orolig
              världsekonomi ställer krav på tydliga prioriteringar, för jobben,
              för välfärden och för tryggheten. Med regeringens politik tar
              vi ansvar för Sverige och för Sveriges ekonomi. Vi gör aktiva
              insatser för jobb och omställning. Vi värnar arbetslinjen.
            </seg>
          </u>
          <note type="speaker">
            Anf. 74 YLVA JOHANSSON (S):
          </note>
          <u>
            <seg>
              Fru talman! I morse var det ungefär fyra och en halv miljon människor
              i vårt land som gick till jobbet. Deras vardag påverkas direkt
              av arbetslösheten. Många upplever att det är svårt att säga nej
              när chefen vill att man ska ta med arbete hem eller att man ska
              jobba över och stanna kvar på jobbet. Allt fler upplever stress
              och press på jobbet. I avtalsrörelserna är många frustrerade över
              att de ökade kraven och den ökade arbetsbelastningen inte syns
              i lönekuverten.
            </seg>
          </u>
          <u>
            <seg>
              Ju högre arbetslösheten är, desto svårare är det för alla som
              har jobb att få rimligt betalt och hållbara villkor på jobbet.
            </seg>
          </u>
          <u>
            <seg>
              Vi betalar alla genom otillräckliga resurser till välfärden.
              Vi har stora behov i skolan, där resultaten i dag sjunker år från
              år. Aldrig tidigare har så många ungdomar lämnat gymnasiet utan
              tillräckliga kunskaper som efter fem och ett halvt år med en borgerlig
              regering.
            </seg>
          </u>
          <u>
            <seg>
              Underbemanningen i äldreomsorgen tror jag har blivit tydlig för
              alla. Det behövs investeringar i välfärden. Arbetslösheten är
              det allvarligaste hotet.
            </seg>
          </u>
          <u>
            <seg>
              Jag träffar inte en enda människa i dag som inte är djupt oroad
              över ungdomarnas situation. En regering som stillatigande ser
              på hur nästan var fjärde ung människa går utan arbete tycker jag
              har abdikerat från sitt ansvar.
            </seg>
          </u>
          <u>
            <seg>
              Regeringen vann valet 2006 på två saker: jobben och utanförskapet.
              Man genomförde snabbt en brutal och tydlig agenda med utförsäkringar,
              skattesänkningar och privatiseringar samtidigt som man bytte utbildning
              och aktiv arbetsmarknadspolitik mot coachning och fas 3. Nu kan
              vi se resultatet.
            </seg>
          </u>
          <u>
            <seg>
              Resultatet kan inte beskrivas som något annat än ett misslyckande.
              Arbetslösheten är högre. Andelen av befolkningen som är i arbete
              den så kallade sysselsättningsgraden är något lägre än tidigare.
              Långtidsarbetslösheten är ett växande problem. Ungdomsarbetslösheten
              är en av de högsta i Europa. Regeringens egen uppfinning fas 3
              är Sveriges största arbetsgivare. Antalet personer i det så kallade
              utanförskapet är lika stort som innan regeringen började med sin
              agenda.
            </seg>
          </u>
          <u>
            <seg>
              Vi har nu hört arbetsmarknadsministern, som förvånande nog är
              nöjd. Hon berömmer sig själv och tycker att regeringen är framgångsrik.
              Hon säger att Sverige är beroende av ekonomisk utveckling i vår
              omvärld, inte minst i Europa. Jaså, minsann! Var det någon som
              trodde något annat?
            </seg>
          </u>
          <u>
            <seg>
              Det vi behöver i Sverige är en regering som kan ta ansvar för
              jobben i en situation där vi är beroende av länderna i vår omvärld.
              Vi har ingen nytta av en regering som kan regera bara om Sverige
              inte är beroende av det som sker i vår omvärld eller i Europa.
            </seg>
          </u>
          <u>
            <seg>
              Regeringen tänker fortsätta på samma linje som tidigare. Det
              är more of the same. Den linje som har lett oss in i ett misslyckande
              med jobben är den linje som regeringen tänker hålla fast vid.
            </seg>
          </u>
          <u>
            <seg>
              Jag tror att det är uppenbart för alla utom regeringen att det
              allvarliga läget inte går över för att man blundar för problemen
              eller för att man berömmer sig själv och stänger dörren om sig
              i Rosenbad. Fortsättning med more of the same kryddat med sänkt
              krogmoms är knappast lösningen på arbetslösheten.
            </seg>
          </u>
          <u>
            <seg>
              Jag har sagt det tidigare och jag säger det igen: Den socialdemokratiska
              jobbpolitiken har tre prioriteringar. Det är utbildning, utbildning
              och utbildning. Det handlar om högre kvalitet i undervisningen
              i grundskola och gymnasieskola. Alla ungdomar måste rustas för
              framtiden.
            </seg>
          </u>
          <u>
            <seg>
              Det handlar om arbetsmarknad, vuxenutbildning och rörlighetsutbildning,
              som gör att man som vuxen kan ta nya steg i arbetslivet, våga
              släppa taget om det gamla och kliva in i någonting nytt. Det handlar
              om spetskompetens och forskning.
            </seg>
          </u>
          <u>
            <seg>
              Nu behövs det investeringar för jobben. Sverige har goda finanser
              i dag. Om vi ska ha det också i morgon krävs det investeringar
              för jobben i dag. Om man stillatigande ser på med den ökande arbetslöshet
              vi har i dag kommer vi snart inte att ha några goda finanser längre.
              Behoven är stora i skolan, vården och äldreomsorgen.
            </seg>
          </u>
          <u>
            <seg>
              Äldre får inte den omsorg och trygghet som de rimligen förtjänar
              på grund av systematisk underbemanning. Ungdomar kan inte flytta
              hemifrån, för det är bostadsbrist i väldigt många kommuner. Tågen
              går inte på grund av bristande underhåll. Samtidigt har vi 400
              000 människor i arbetslöshet och utanförskap. Det duger inte!
            </seg>
          </u>
          <u>
            <seg>
              Sverige behöver en ny riktning i jobbpolitiken. Sverige behöver
              investeringar i människor och investeringar i jobb för att vi
              ska stå starka också i framtiden.
            </seg>
          </u>
          <note type="speaker">
            Anf. 75 ESABELLE DINGIZIAN (MP):
          </note>
          <u>
            <seg>
              Fru talman! Den här debatten handlar om situationen på arbetsmarknaden,
              den växande arbetslösheten och om hur regeringen tänker möta den
              oro som växer fram hos många människor runt om i landet.
            </seg>
          </u>
          <u>
            <seg>
              Vi ser nu hur varslen ökar. Många känner oro för att inte få
              behålla sitt jobb. Allt fler har osäkra anställningsformer och
              rings in efter behov, vilket gör att de har mycket svårt att planera
              sin tillvaro.
            </seg>
          </u>
          <u>
            <seg>
              De frågor Miljöpartiet ställer är: Vad tänker regeringen göra
              för att skapa goda förutsättningar för nya jobb? Vilka nya investeringar
              tänker regeringen göra? Och vilka nya utbildningssatsningar tänker
              regeringen presentera för att förhindra att arbetslösheten skjuter
              i höjden?
            </seg>
          </u>
          <u>
            <seg>
              För en vecka sedan hörde vi statsministern slå sig för bröstet
              här i kammaren. Utanförskapet minskar, påstår han och nämner antalet
              förtidspensionärer. Men sanningen är ju den att allt fler ställs
              utanför, i olika fack. Fler unga får aktivitetsersättning. Fler
              unga varken arbetar eller studerar.
            </seg>
          </u>
          <u>
            <seg>
              Fru talman! Sedan 2006 har arbetslösheten i Sverige ökat från
              7,1 till 7,6 procent, och nästa år väntas arbetslösheten stiga
              till 8 ½ procent. Det motsvarar ytterligare 47 000 personer som
              inte längre går till arbetet.
            </seg>
          </u>
          <u>
            <seg>
              Verkligheten är ju den att antalet personer i den sista fasen
              av jobb- och utvecklingsgarantin ökar. Regeringens så kallade
              garanti erbjuder inte möjligheten för arbetslösa att förvärva
              de kunskaper och färdigheter som är efterfrågade på arbetsmarknaden.
            </seg>
          </u>
          <u>
            <seg>
              Jag såg i en ny rapport från LO att bara 15 procent lämnar fas
              3 för arbete eller utbildning. Det är inte särskilt lyckat. I
              stället för att få kompetenshöjande insatser tvingas långtidsarbetslösa
              utföra påhittade arbetsuppgifter. I december 2011 var totalt 30
              000 människor i jobb- och utvecklingsgarantins tredje fas. Det
              är den krassa verkligheten.
            </seg>
          </u>
          <u>
            <seg>
              Fru talman! Antalet personer med funktionsnedsättning inskrivna
              på Arbetsförmedlingen uppgick i september 2011 till 70 000. Här
              har det skett en stor ökning under de senaste åren. I december
              var det endast 3 000 personer med funktionsnedsättning som fick
              ett jobb. Det är bedrövligt. Det är diskriminerande och resursslöseri.
            </seg>
          </u>
          <u>
            <seg>
              Vi ser en ökning av otrygga anställningar, särskilt för kvinnor
              och unga. Nästan var fjärde anställd kvinnlig tjänsteman mellan
              20 och 34 år har en tidsbegränsad anställning. Det är långt fler
              än vad som gäller för män i samma ålder, där hela nio av tio har
              en tillsvidareanställning. Tala om diskriminering!
            </seg>
          </u>
          <u>
            <seg>
              Fru talman! Statsminister Fredrik Reinfeldt påstår att regeringen
              står för en arbetslinje och inte en bidragslinje. Men kommunernas
              kostnad för ekonomiskt bistånd har ökat med nästan 3 miljarder
              mellan 2006 och 2010 på grund av regeringens försämringar av trygghetssystemet.
              Det absolut vanligaste försörjningshindret är just arbetslöshet.
              Är inte detta bidragslinjen, ministern?
            </seg>
          </u>
          <u>
            <seg>
              Fru talman! Varje ung person som inte får en chans till utbildning
              innebär inte bara misslyckad livskvalitet för den drabbade utan
              också en stor samhällsekonomisk kostnad. Den stora kostnaden för
              varje ung person som ställs utanför är dock det mänskliga priset,
              som är högt.
            </seg>
          </u>
          <u>
            <seg>
              Vi gör aktiva insatser, säger arbetsmarknadsministern här i dag.
              Men ger det resultat? Regeringen antingen skjuter långt över målet
              eller misslyckas helt och hållet.
            </seg>
          </u>
          <u>
            <seg>
              Aktivitetsnivån i ungdomsgarantin är låg. I genomsnitt ägnar
              deltagarna 14 timmar åt att söka jobb eller delta i aktiviteter,
              skriver IFAU själv. Utbildning står för knappt 4 procent av aktiviteterna
              och arbetspraktiken för 8 procent. Då är det inte så konstigt
              att 11 000 ungdomar har gått över från ungdomsgarantin till jobb-
              och utvecklingsgarantin rakt in i återvändsgränden!
            </seg>
          </u>
          <u>
            <seg>
              Sänkt arbetsgivaravgift för unga har knappt gett några nya jobb.
              Det syns ingenting på våra siffror, som ökar och är dubbelt så
              höga som i jämförbara länder. Kanske ministern kan ge svar på
              när en utvärdering kommer.
            </seg>
          </u>
          <u>
            <seg>
              I stället för att påstå att Miljöpartiet straffbeskattar ungdomar
              bör regeringen för att få någon trovärdighet i det man håller
              på med snarast visa på effekterna av det som många anser vara
              ineffektiva satsningar och slöseri med skatteresurser. Vi föreslår
              en riktad sänkning för de unga som är arbetslösa.
            </seg>
          </u>
          <u>
            <seg>
              Fru talman! Det finns anledning för regeringen att tänka om och
              i stället öppna fler vägar för ungdomar att förverkliga sina drömmar
              om en ny utbildning eller ett nytt jobb. Annars leder det bara
              till mer bidragsberoende och resursslöseri.
            </seg>
          </u>
          <note type="speaker">
            Anf. 76 HANS BACKMAN (FP):
          </note>
          <u>
            <seg>
              Fru talman! Vi kan konstatera att i spåren av de problem som
              flera euroländer har med sina offentliga finanser har oron på
              finansmarknaderna ökat. Dagens finansiella system är så sammanflätade
              att kriser sprids snabbt mellan länder. Så var exempelvis fallet
              under 2008 när problemen på de amerikanska bostads- och finansmarknaderna
              snabbt fick effekter för jobb och tillväxt också här i Sverige.
            </seg>
          </u>
          <u>
            <seg>
              Den svagare internationella utvecklingen riskerar även denna
              gång att påverka Sverige negativt, och tillväxten för 2012 har
              också skrivits ned markant. I skuldstormens spår följer uppsägningar
              och arbetslöshet i omvärlden. Även på svensk arbetsmarknad väntas
              effekterna bli tydliga.
            </seg>
          </u>
          <u>
            <seg>
              Finansiellt ansvarstagande är mot denna bakgrund centralt. En
              svagare ekonomisk utveckling och stor osäkerhet ställer krav på
              säkerhetsmarginaler i de offentliga finanserna för att säkra att
              vi i Sverige bevarar vårt handlingsutrymme. Sverige måste ha beredskap
              att möta en kraftigare och mer varaktig avmattning på arbetsmarknaden
              och ytterligare förstärka jobbpolitiken utöver det paket om drygt
              8 miljarder kronor som riksdagen beslutat om.
            </seg>
          </u>
          <u>
            <seg>
              Arbetslöshetsnivån för EU som helhet har stigit något under 2011,
              från 9,6 procent i november 2010 till 9,8 procent i november 2011,
              enligt uppgifter från den europeiska statistikmyndigheten Eurostat.
              Det innebär att ytterligare drygt 700 000 européer blev arbetslösa
              under 2011. Samtidigt finns det anledning att välkomna att utanförskapet
              i Sverige har minskat med cirka 165 000 personer jämfört med 2006.
            </seg>
          </u>
          <u>
            <seg>
              Alliansen och regeringen är självklart inte nöjda med detta.
              Vi tar arbetslösheten på stort allvar. Det kvarstår stora utmaningar
              på arbetsmarknaden, inte minst när ekonomin i vår omvärld försämras.
              Med anledning av detta satsar regeringen över 8 miljarder kronor
              på en aktiv arbetsmarknadspolitik de närmaste åren. Arbetsförmedlingens
              förvaltning och personal stärks med 1,2 miljarder kronor för 2012.
              Detta möjliggör en högre handläggartäthet.
            </seg>
          </u>
          <u>
            <seg>
              Arbetsmarknadspaketet för 20122014 innehåller insatser för jobb,
              aktivitet, utbildning och praktik och insatser som gör anställningar
              billigare. Grunden är arbetslinjen. Det måste löna sig att arbeta.
              Det ska vara billigt att anställa, och matchningen mellan arbetsgivare
              och jobbsökare ska ständigt förbättras. Vi ska fortsätta satsa
              på nystartsjobben som växer i rask takt och nu är nära 50 000
              stycken. Inte minst är detta viktigt för våra ungdomar.
            </seg>
          </u>
          <u>
            <seg>
              Fru talman! När det gäller jobb- och utvecklingsgarantin visar
              Arbetsförmedlingens återrapportering i augusti 2011 att åtta av
              tio deltagare i sysselsättningsfasen har meningsfulla uppgifter.
              Tre av fyra deltagare är helt eller delvis nöjda med platsen i
              fas 3 och tror att den kan ge en god möjlighet till jobb i framtiden.
            </seg>
          </u>
          <u>
            <seg>
              Totalt har 5 500 personer kommit i arbete eller studier sedan
              reformen sjösattes. Vi i Alliansen är inte nöjda med det. Vi vill
              bättre. Dock har deltagare i insatsen varit arbetslösa under lång
              tid, i genomsnitt i sju av de senaste tio åren, och det är viktigt
              att ha med sig att varje långtidsarbetslös som kommer i arbete
              är en vinst både för den enskilde och för samhället i stort.
            </seg>
          </u>
          <u>
            <seg>
              Flera åtgärder vidtas för att bryta långtidsarbetslöshet. Regeringen
              vill förstärka de aktiva insatserna i hela jobb- och utvecklingsgarantin
              genom att öka antalet handläggare.
            </seg>
          </u>
          <u>
            <seg>
              Vi signalerar att sysselsättningsperioden hos anordnare i insatsen
              ska utgå från individens behov. Viktigt att notera är att majoriteten
              av anordnare har en deltagare på arbetsplatsen och att nio av
              tio anordnare har färre en fem deltagare, vilket ger möjlighet
              till individuellt anpassade åtgärder.
            </seg>
          </u>
          <u>
            <seg>
              Vi erbjuder deltagare i sysselsättningsfasen ett förstärkt anställningsstöd
              för att utveckla en brygga från fas 3 till arbete utan stöd eller
              till nystartsjobb eller anställning med lönebidrag.
            </seg>
          </u>
          <u>
            <seg>
              Regeringen vill också öka insatserna i form av arbetsmarknadsutbildning
              och arbetspraktik med fler platser under 2012. Satsningen på arbetsmarknadsutbildning
              i fas 3 kommer att fortsätta erbjudas deltagarna i fas 3, vilket
              är mycket bra.
            </seg>
          </u>
          <u>
            <seg>
              Regeringen är tydlig med att deltagarna i sysselsättningsfasen
              ska erbjudas meningsfulla uppgifter. Regeringen vill att Arbetsförmedlingen
              fortsätter med kontroll och uppföljning av anordnarna i sysselsättningsfasen
              för att undvika att systemet missbrukas av oseriösa arbetsgivare.
            </seg>
          </u>
          <u>
            <seg>
              Vi vill samtidigt förändra Arbetsförmedlingens arbetssätt för
              att på ett tidigt stadium identifiera och erbjuda tidiga insatser
              till personer som riskerar långtidsarbetslöshet.
            </seg>
          </u>
          <u>
            <seg>
              Fru talman! Sverige hör till de länder i EU som har lägst långtidsarbetslöshet
              i förhållande till arbetskraften. Men som jag sade i början av
              mitt anförande kvarstår stora utmaningar när ekonomin i vår omvärld
              försämras. Vi i Alliansen har därför en bred jobbpolitik för att
              bekämpa långtidsarbetslöshet, och vi är övertygade om att arbetslinjen
              motverkar långtidsarbetslöshet.
            </seg>
          </u>
          <u>
            <seg>
              Fru talman! I en debatt som denna om möjligheterna att ge förutsättningar
              för att minska arbetslösheten är det också viktigt att säga att
              en bra integration är nödvändig för att öka sysselsättningen i
              landet och ge fler möjlighet att få ett jobb. Jag vill i detta
              sammanhang därför nämna att riksdagens utredningstjänst, RUT,
              nyligen har räknat fram att företag som drivs av invandrare sysselsätter
              ca 89 000 personer i Sverige.
            </seg>
          </u>
          <note>
            I detta anförande instämde Anna Steele (FP).
          </note>
          <note type="speaker">
            Anf. 77 ANNIKA QARLSSON (C):
          </note>
          <u>
            <seg>
              Fru talman! Oron i omvärlden är påtaglig. Den europeiska ekonomiska
              krisen kommer inte att lösas upp snabbt. Vi kan vara tacksamma
              att Sverige i dagsläget har lyckats undvika de värsta smällarna.
              Under 2011 hade vi till och med en relativt god ekonomisk utveckling
              som ledde till att arbetslösheten, mitt under krisen, faktiskt
              minskade med 0,8 procentenheter. Vi står alltså relativt väl rustade.
            </seg>
          </u>
          <u>
            <seg>
              Utsikterna för 2012 är dystrare. Ordersiffrorna för exportföretagen
              rasade under de sista månaderna av 2011. Även de mest optimistiska
              prognoserna visar att arbetslösheten kommer att öka under året.
              Det innebär att vi får nya arbetslösa samtidigt som vi har dem
              som redan varit länge utan jobb. Detta är anledningen till dagens
              debatt.
            </seg>
          </u>
          <u>
            <seg>
              När arbetslöshet diskuteras är det ofta bara fokus på arbetsmarknadspolitik.
              Men frågan är så mycket större, och många viktiga insatser görs
              inom näring och på skatteområdet. Jag kommer därför att komplettera
              mina allianskolleger och fokusera mer på denna del i mitt anförande.
            </seg>
          </u>
          <u>
            <seg>
              Det är i synnerhet två grupper i samhället som står längst ifrån
              att få ett eget jobb, unga och utlandsfödda. Gemensamt för de
              båda är att de inte har erfarenhet av svensk arbetsmarknad och
              därmed heller inte något nätverk.
            </seg>
          </u>
          <u>
            <seg>
              Alliansen har genomfört betydande och viktiga reformer för att
              sänka trösklarna in till arbetsmarknaden för dessa grupper. Sedan
              2006 har regeringen bland annat halverat arbetsgivaravgiften för
              unga, infört instegsjobb för invandrare, genomfört en generell
              sänkning av arbetsgivaravgifterna, brutit trenden gällande regelkrånglet
              för företag och infört RUT- och ROT-avdrag. Listan på reformer
              som har bidragit till att fler människor har ett jobb kan göras
              lång. Värt att nämna är att enbart RUT-avdraget har skapat drygt
              11 000 nya jobb, enligt Almegas beräkningar.
            </seg>
          </u>
          <u>
            <seg>
              I höstens budget har Centerpartiet varit drivande för att få
              igenom en halvering av restaurangmomsen. Vi har redan sett att
              detta har gett både lägre matpriser och fler anställda i restaurangbranschen.
              Arbete inom restaurangnäringen är för många en första kontakt
              med arbetsmarknaden. Detta är en bransch där en relativt stor
              andel av de anställda är unga. År 2009 var andelen unga i branschen
              ca 35 procent. Inom restaurangbranschen får många sitt första
              jobb och därmed en väg in till en bredare arbetsmarknad.
            </seg>
          </u>
          <u>
            <seg>
              I skarp kontrast har vi en svensk vänster som tror att man skapar
              jobb genom att förbjuda hela branscher. På sin nyligen avslutade
              kongress antog Vänsterpartiet ett förslag om att bemanningsföretag
              ska förbjudas detta trots att forskning visar att både utlandsfödda
              och ungdomar har lättare att komma in på den svenska arbetsmarknaden
              via jobb i just bemanningsföretag.
            </seg>
          </u>
          <note>
            Enligt bemanningsbranschens egna siffror sysselsatte branschen
            cirka 118 000 personer under 2010. Av dessa var 37 procent under
            25 år, och 16 procent var personer med icke europeisk bakgrund.
          </note>
          <u>
            <seg>
              Många företag använder sig av bemanningsbranschen som en viktig
              rekryteringskanal. Dessutom tyder undersökningar på att många
              av inhyrningsjobben inte skulle ha funnits över huvud taget utan
              möjlighet till just inhyrning. Många företag väljer helt enkelt
              att tacka nej till jobb som följd av osäkerheten kring nyanställningar.
            </seg>
          </u>
          <u>
            <seg>
              Socialdemokraterna är inte så mycket bättre. I Socialdemokraternas
              numera väl omdiskuterade skuggbudget vill partiet bland annat
              höja arbetsgivaravgifterna för unga. Socialdemokraterna vill alltså
              mitt i en redan rekordhög ungdomsarbetslöshet göra det ännu dyrare
              att anställa. Hur detta ska leda till att fler företag tar chansen
              att anställa är för mig ett mysterium. De vill dessutom ta bort
              RUT-avdragen och inte införa halverad restaurangmoms, trots att
              det var deras vallöfte för drygt ett år sedan.
            </seg>
          </u>
          <u>
            <seg>
              Miljöpartiet vill i sin tur begränsa människors möjlighet att
              arbeta genom att införa sex timmars arbetsdag. Förslaget visar
              framför allt på en märklig syn på antalet jobb som statiskt i
              en ekonomi. Miljöpartiet tycks mena att vi ska dela på den kaka
              som finns, inte arbeta för att kakan ska växa.
            </seg>
          </u>
          <u>
            <seg>
              Vi hörde i Ylva Johanssons anförande hennes krav på utbildning,
              utbildning och utbildning. Man kan antingen tolka det som att
              alliansregeringen hör bön eller som att Ylva Johansson slår in
              öppna dörrar. Sedan vi tillträdde 2006 har vi sett till att genomföra
              reformer på både grundskole- och gymnasienivå för att stärka insatserna
              så att det blir bra utbildningar för barn och ungdomar. Vi har
              också sett till att satsa på yrkesutbildning och införa yrkeshögskolan.
              Det gör att man mitt i livet får möjlighet att skaffa sig en yrkeshögskoleutbildning.
              Vi kan konstatera att fler studerar på högskola och universitet
              i dag än någonsin förut.
            </seg>
          </u>
          <u>
            <seg>
              Det finns en blindhet hos Socialdemokraterna som gör att de inte
              ser alla de jobb som växt och växer fram i små och medelstora
              företag inom tjänste- och servicesektorn. Jag är övertygad om
              att riktiga jobb är den bästa arbetsmarknadspolitik en regering
              kan bedriva genom att se till att skapa möjligheter för att det
              ska växa fram fler jobb. Mycket har gjorts men mer behöver göras.
            </seg>
          </u>
          <note type="speaker">
            Anf. 78 SVEN-OLOF SÄLLSTRÖM (SD):
          </note>
          <u>
            <seg>
              Fru talman! Jag vill först tacka Socialdemokraterna som har initierat
              denna debatt om den ökande arbetslösheten.
            </seg>
          </u>
          <u>
            <seg>
              Vi sverigedemokrater har i många år påtalat problemen med massarbetslöshet
              och utanförskap. Vi har identifierat de utmaningar som finns på
              den svenska arbetsmarknaden, och vi har presenterat en hållbar
              politik för att stärka människors möjlighet till egen försörjning.
              Vi har också varit principfasta och i alla sammanhang försvarat
              den svenska modellen.
            </seg>
          </u>
          <u>
            <seg>
              Sverige har under 1900-talets senare hälft varit synonymt med
              utveckling och välstånd. I mycket är detta ett resultat av den
              framåtanda, det samförstånd och den stabilitet som präglat svensk
              arbetsmarknad och svenskt företagande. Nu står svensk arbetsmarknad,
              svenska företag och den svenska arbetskraften inför nya utmaningar.
            </seg>
          </u>
          <u>
            <seg>
              Finanskriser, misslyckade valutaprojekt och en ökad global konkurrens
              är internationella företeelser som i dagsläget har en negativ
              inverkan på svensk arbetsmarknad. Men vi kan inte, som vissa gör,
              bara skylla på utlandet och på andras tillkortakommanden för den
              situation som vi nu befinner oss i. Decennier av misslyckad utbildningspolitik
              tillsammans med en rad andra allvarliga inrikespolitiska misstag,
              inte minst inom näringspolitiken och migrationspolitiken, gör
              att vi i dag har hundratusentals människor i arbetslöshet samtidigt
              som man inom vissa sektorer på arbetsmarknaden inte kan finna
              den kompetens som eftersöks.
            </seg>
          </u>
          <u>
            <seg>
              Vi har ju alla hört hur olyckskorparna under många år har kraxat
              om arbetskraftsbrist och om stora pensionsavgångar 40-talisterna
              skulle gå i pension och skapa stora hål efter sig på arbetsplatserna.
              Nu har de flesta 40-talisterna redan pensionerat sig, men några
              stora hål är det svårt att skönja. Vi är snarare på väg mot historiskt
              höga arbetslöshetstal.
            </seg>
          </u>
          <u>
            <seg>
              Den som lyssnar på den här debatten i dag kan nog lätt få för
              sig att situationen är hopplös och att ingen lösning finns i sikte.
              Ska vi behöva finna oss i att Sverige i framtiden blir ytterligare
              en i raden av misslyckade låglönemarknader? Lönedumpning och villkorsdumpning
              betackar vi oss för. Sverige ska inte bli en låglönemarknad, oavsett
              hur mycket det vattnas i munnen på Alliansens partistrateger.
            </seg>
          </u>
          <u>
            <seg>
              Fru talman! Situationen på arbetsmarknaden är långt ifrån hopplös.
              Nu krävs det att vi politiker har modet och viljan att göra rätt
              saker. Det är just nu som vi har möjlighet att komma till rätta
              med den höga arbetslösheten, långsiktigt öka företagens möjlighet
              att växa och utbilda framtidens arbetskraft för framtidens arbetsmarknad.
            </seg>
          </u>
          <u>
            <seg>
              Vi sverigedemokrater har presenterat hållbara och moderna förslag
              för hur vi bäst ska få landets arbetslösa medborgare att ta steget
              in på arbetsmarknaden. Vi vill satsa på utbildning av den svenska
              arbetskraften. Genom att skjuta till medel till grundskolan och
              gymnasieskolan ökar vi kvaliteten på undervisningen. Vi anser
              att vuxennärvaron måste öka i den svenska skolan.
            </seg>
          </u>
          <u>
            <seg>
              Utan en bra arbetsmiljö kan inte vi vuxna göra ett bra jobb.
              Detsamma gäller, tro det eller ej, våra barn. Vi vill satsa på
              komvux och yrkeshögskolorna. Människor måste få en andra chans
              på arbetsmarknaden.
            </seg>
          </u>
          <u>
            <seg>
              Vi vill göra människor anställningsbara, men inte genom att,
              som Alliansen, dumpa deras löner, utan genom att utbilda dem och
              ge dem kunskaper och färdigheter som efterfrågas på arbetsmarknaden
              i dag och i framtiden.
            </seg>
          </u>
          <u>
            <seg>
              Vårt svar på läkarbristen som vi nu har haft i Sverige i snart
              två decennier är inte att som nu sker dränera utvecklingsländerna
              på för dem livsviktiga läkare, utan genom att utbilda fler läkare
              i Sverige.
            </seg>
          </u>
          <u>
            <seg>
              Vårt svar på den brist på ingenjörer och datatekniker som råder
              på arbetsmarknaden är inte att som Alliansen och Miljöpartiet
              helt öppna upp arbetsmarknaden så att inte bara datatekniker från
              Ukraina och ingenjörer från Indien kan komma in på den svenska
              arbetsmarknaden, utan även diskare, städare, restaurangpersonal
              och många andra yrkesgrupper där det redan i dag går att finna
              personal på den svenska arbetsmarknaden. Vår lösning är i stället
              att låta just datateknikerna från Ukraina och ingenjörerna från
              Indien komma och jobba i Sverige med tidsbegränsade arbetstillstånd.
              Jobb som diskare och städare och jobb i restaurang och storkök
              är jag övertygad om att många arbetslösa ungdomar gärna tar.
            </seg>
          </u>
          <u>
            <seg>
              Vi ser naturligtvis till att genom olika åtgärder som utökning
              av utbildningsplatser och incitament att söka just dessa platser
              öka antalet utbildade ingenjörer och datatekniker från den inhemska
              arbetskraften. Det borde vara en självklarhet, men av någon outgrundlig
              anledning, förmodligen ideologiska blockeringar, är det inte en
              självklarhet i dag.
            </seg>
          </u>
          <u>
            <seg>
              Slutligen måste vi återförstatliga skolan. Vi måste ta ifrån
              kommunpolitikerna möjligheten att som nu ofta sker använda skolan
              som en budgetregulator. När kommunpolitikerna ser ett sparbehov
              är det tyvärr oftast de äldres omsorg och våra barns utbildning
              vår framtid det skärs i. Vi vill i stället satsa på framtiden,
              och skära i arbetslösheten.
            </seg>
          </u>
          <note type="speaker">
            Anf. 79 JOSEFIN BRINK (V):
          </note>
          <u>
            <seg>
              Fru talman! Vi har i dag hört alliansregeringens huvudparoll
              sedan valet 2006, nämligen arbetslinjen, upprepas. Fler ska jobba
              och utanförskapet ska minska. För att nå det målet har man använt
              drastiska metoder: kraftigt försämrade villkor i arbetslöshetsförsäkringen,
              utförsäkring av långtidssjukskrivna och sänkt skatt för dem som
              har jobb ju högre lön desto större skattesänkning och för dem
              som äger dyra fastigheter och har stora förmögenheter.
            </seg>
          </u>
          <u>
            <seg>
              Man har delat ut en uppsjö av bidrag och rabatter riktade till
              företag och utvalda branscher. Det är RUT-bidrag, nedsatta arbetsgivaravgifter
              för unga och nu senast sänkt moms på krogen.
            </seg>
          </u>
          <u>
            <seg>
              Vi kan avläsa tydliga resultat av denna politik i kraftigt ökade
              inkomstklyftor, ökande barnfattigdom, ett kraftigt ökat socialbidragsberoende
              och en urholkad välfärd. Sysselsättningen däremot har inte ökat.
              Arbetslösheten har stigit, och den fortsätter att stiga. Ungdomsarbetslösheten
              är katastrofal samtidigt som antalet unga som förtidspensioneras
              aldrig har varit större.
            </seg>
          </u>
          <u>
            <seg>
              Sedan alliansregeringen kom till makten har dessutom andelen
              långtidsarbetslösa ökat med hela 25 procent. Över 200 000 personer
              är långtidsarbetslösa i dag, och alla prognoser tyder på att denna
              ökning kommer att fortsätta om politiken fortsätter som den nu
              ser ut.
            </seg>
          </u>
          <u>
            <seg>
              Inom bara de närmaste månaderna kommer regeringens åtgärd för
              långtidsarbetslösa, fas 3, att sysselsätta fler personer än vad
              Posten gör i Sverige. Över 30 000 långtidsarbetslösa kommer alltså
              att vara placerade i fas 3. Det betyder att det i Sverige i dag
              snart finns fler oavlönade tvångsarbetare än antalet anställda
              i landets största företag.
            </seg>
          </u>
          <u>
            <seg>
              Jag har en enkel fråga: Är detta en framgång eller ett misslyckande
              för regeringens arbetslinje? Är fas 3 kanske kronan på verket
              i regeringens strategi att pressa tillbaka löner och arbetsvillkor,
              skapa en låglönearbetsmarknad och en ny klass av arbetande fattiga
              i Sverige? Eller är det kanske dags för regeringen att erkänna
              att man inte har lyckats bekämpa arbetslösheten eftersom man helt
              enkelt gör fel saker.
            </seg>
          </u>
          <u>
            <seg>
              Det tragiska med dagens situation är att samtidigt som hundratusentals
              människor går arbetslösa finns det massor av arbetsuppgifter som
              behöver utföras men som inte blir gjorda.
            </seg>
          </u>
          <u>
            <seg>
              Vi hörde arbetsmarknadsministern stå och skryta om de goda statsfinanserna
              som ger Sverige ett utrymme att nu satsa oss ur krisen. Det borde
              regeringspartierna tacka svenska folket för som var klokt nog
              att rösta nej till EMU, vilket gör att vi inte har dragits med
              i den totala katastrof som nu råder i EMU-länderna. Dessutom borde
              regeringen göra verklighet av sina löften om att satsa oss ur
              krisen. Men det gör man inte. Man satsar nästan ingenting på sådant
              som långsiktigt kan skapa jobb. Det är bara att titta sig omkring.
            </seg>
          </u>
          <u>
            <seg>
              Vi har en skriande brist på bostäder, men det byggs ingenting.
              Vi har ett tågnät som håller på att kollapsa på grund av dåligt
              underhåll och för få spår, och det är knappt att man lyckas hålla
              efter det med den budget som man nu får. Vi har en klimatkris
              som tvingar oss att förr eller senare ställa om stora delar av
              vårt samhälle om vi inte ska bidra ännu mer till en kommande katastrof.
              Vår exportindustri har ett stort behov av att utvecklas och ställa
              om till en uthållig produktion om vi ska kunna konkurrera i framtiden.
              Det behövs också fler anställda i skolor och förskolor, fler vårdare
              på sjukhus och äldreboenden. Det finns helt enkelt mängder av
              arbetsuppgifter som skulle kunna bli utförda och som skulle behöva
              utföras om regeringen valde kloka och framtidsinriktade investeringar
              i stället för att fortsätta med skattesänkningar och riktade rabatter.
            </seg>
          </u>
          <u>
            <seg>
              Därför har jag några tips till regeringen. Börja investera i
              framtidens tillväxt och välfärd och gör det nu. Bygg bort bostadsbristen.
              Renovera bort energislöseriet i bostäder och andra lokaler. Bygg
              ut järnvägsnätet. Satsa på forskning, exportstöd och utveckling
              av den svenska industrin. Utbilda och anställ lärare, förskollärare
              och sjuksköterskor. Investeringar i detta kommer att betala sig
              mycket snart. Under de närmaste åren kommer nämligen hundratusentals
              fyrtiotalister att gå i pension. Snart har vi också ett skriande
              behov av mer arbetskraft. Bara i välfärdssektorn kommer 420 000
              personer att behöva nyanställas under de kommande åtta åren. Det
              är nu som det är dags att börja satsa på att se till att det finns
              personer som kan ta dessa jobb, att satsa på ett generationsväxlingsprogram
              med utbildning, praktik, med inskolning och med omskolning så
              att vi redan nu kan börja bygga upp ett starkare och bättre Sverige.
              Lägg ned de meningslösa garantiprogrammen! Lägg ned den förnedrande
              fas 3 och erbjud i stället omskolning, arbetsmarknadsutbildning
              och subventionerade jobb med riktig lön för långtidsarbetslösa!
              Vägen bort från massarbetslöshet går via investeringar och en
              ekonomisk politik för full sysselsättning. Det finns alternativ,
              fru talman.
            </seg>
          </u>
          <note>
            I detta anförande instämde Lars Ohly (V).
          </note>
          <note type="speaker">
            Anf. 80 LARS-AXEL NORDELL (KD):
          </note>
          <u>
            <seg>
              Fru talman! Nyligen fick flera EU-länder sänkt rating av kreditvärderingsinstitutet
              Standard &amp; Poors. Därmed är det totalt åtta EU-länder som har
              fått sin kreditvärdighet sänkt. Sverige är dock alltjämt en lysande
              stjärna med AAA som är det högsta omdöme man kan få.
            </seg>
          </u>
          <u>
            <seg>
              Det finns flera orsaker till det, till exempel att regeringen
              lyckas ha en ekonomi i balans, har överskott i de offentliga finanserna
              och har förmåga att möta utmaningar, inte minst inom det arbetsmarknadspolitiska
              området.
            </seg>
          </u>
          <u>
            <seg>
              Alliansregeringen har satsat framgångsrikt på arbetslinjen med
              jobbskatteavdrag och sänkt arbetsgivaravgift, vilket gett resultat.
              När andra länder tvingas skära i sina välfärdssystem kan vi i
              Sverige göra offensiva satsningar som tryggar välfärden.
            </seg>
          </u>
          <u>
            <seg>
              Oppositionen har än en gång i debatten försökt ge en bild av
              det totala misslyckandet på arbetsmarknadsområdet vad gäller arbetslöshet
              i allmänhet och ungdomsarbetslöshet i synnerhet. Självfallet ska
              målet vara full sysselsättning, men man kan fråga sig hur det
              är ställt med oppositionens sinne för proportioner.
            </seg>
          </u>
          <u>
            <seg>
              Inom EU har Spanien, Grekland och Litauen den högsta arbetslösheten
              med 23 procent, 19 procent och 15 procent arbetslösa. För Sveriges
              del ligger siffran på 6,7 procent. Det är 160 000 fler som arbetar
              i dag än 2006, och det är 143 000 färre förtidspensionerade.
            </seg>
          </u>
          <u>
            <seg>
              Detta är ett resultat av en konsekvent arbetslinje och en jobbpolitik
              som allt fler väljare nu ger sitt förtroende. Vi kan konstatera
              att läget i Sverige är bättre än på många andra håll i Europa.
            </seg>
          </u>
          <u>
            <seg>
              Fru talman! Trots de senaste årens positiva siffror är framtiden
              osäker. Enligt Arbetsförmedlingen ökade antalet varsel under december
              2011 och var då 4 800.
            </seg>
          </u>
          <note>
            Under december fick 31 000 personer någon form av arbete, vilket
            är 7 000 färre än samma period förra året. 30 000 fler nya arbetslösa
            har anmält sig till Arbetsförmedlingen under december. Framtiden
            är därför självfallet problematisk.
          </note>
          <u>
            <seg>
              Flera grupper är särskilt utsatta. Det gäller personer med kort
              utbildning, personer med funktionsnedsättningar samt utrikes födda.
              Regeringen satsar därför hela 8,1 miljarder kronor extra under
              åren 2012 till 2014 på en förstärkt arbetsmarknadspolitik.
            </seg>
          </u>
          <u>
            <seg>
              Fru talman! Den höga ungdomsarbetslösheten, som befästes på en
              nivå över 20 procent strax efter millennieskiftet, fortsätter
              att bekymra. Även under brinnande högkonjunktur under andra kvartalet
              2008 var ungdomsarbetslösheten 25,1 procent. Detta är mycket höga
              siffror även om vi tar i beaktande att cirka hälften av ungdomarna
              är heltidsstuderande som söker jobb.
            </seg>
          </u>
          <u>
            <seg>
              Sverige har en högre arbetslöshet bland ungdomar än genomsnittet
              av EU:s medlemsländer. Länder som Holland, Österrike och Tyskland
              har en ungdomsarbetslöshet på ungefär 10 procent, medan Sverige
              alltså ligger på mer än det dubbla.
            </seg>
          </u>
          <u>
            <seg>
              Den stora skillnaden kan bero på att vi i Sverige har höga ingångslöner.
              Det finns brister i utbildningssystemet. Vi har också en förhållandevis
              stel arbetsrätt. Dessutom kan skillnaden också bero på småföretagares
              förutsättningar att tryggt våga anställa.
            </seg>
          </u>
          <u>
            <seg>
              De ungdomar som har svårast att få jobb är de som saknar komplett
              slutbetyg från gymnasiet. Där har komvux och folkhögskolorna en
              viktig roll att spela.
            </seg>
          </u>
          <u>
            <seg>
              Regeringen har halverat arbetsgivaravgifter för ungdomar och
              satsat på både gymnasial yrkesutbildning och yrkeshögskoleutbildning
              för att ungdomar ska stå bättre rustade och bättre motsvara näringslivets
              efterfrågan.
            </seg>
          </u>
          <u>
            <seg>
              Frågor om lönenivåer och hanteringen av frågor relaterade till
              LAS anser vi i huvudsak ska skötas av arbetsmarknadens parter.
              Men självfallet måste vi politiker uppmuntra till och understödja
              lösningar som leder till att fler unga får jobb.
            </seg>
          </u>
          <u>
            <seg>
              Ett positivt exempel är fackförbundet Metalls modell att särskilda
              introduktionslöner införs för ungdomar som anställs inom industrin
              och att arbetet kombineras med företagsförankrad utbildning.
            </seg>
          </u>
          <u>
            <seg>
              Jag vill understryka att vi inte vill skrota LAS. Däremot menar
              vi att den dialog som inletts mellan tjänstemannafacket och Svenskt
              Näringsliv kan leda fram till en reformering av LAS så att unga
              inte stängs ute från den svenska arbetsmarknaden. Detta är oerhört
              viktigt.
            </seg>
          </u>
          <u>
            <seg>
              Fru talman! Slutligen: När jag talar med ungdomar i min valkrets
              visar det sig att de ofta kan tänka sig lägre ingångslöner om
              de bara får komma ut i arbetslivet. Ungdomarna tycker nämligen
              att det är bättre med en fot inne än båda fötterna utanför.
            </seg>
          </u>
          <note>
            I detta anförande instämde Roland Utbult (KD).
          </note>
          <note type="speaker">
            Anf. 81 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Fru talman! Också jag vill tacka för den här debatten. Den känns
              angelägen och viktig. Men när jag lyssnar på oppositionens beskrivning
              av Sverige känner jag inte igen mig, bortsett från att det är
              ett ganska högt tonläge.
            </seg>
          </u>
          <u>
            <seg>
              Utanförskapet har nämligen minskat. Sjukfrånvaron har sjunkit,
              och allt fler har kommit närmare arbetsmarknaden. Det här innebär
              inte att alla, som jag sade i mitt första anförande, ännu fått
              ett jobb, men det är viktiga och avgörande steg mot ett jobb.
              Det minskande utanförskapet och förskjutningen närmare arbetsmarknaden
              stärker också människors möjligheter och människors självkänsla.
            </seg>
          </u>
          <u>
            <seg>
              Men vi ser nu en oro i omvärlden en skuldkris som påverkar svensk
              ekonomi och svensk arbetsmarknad och vi är osäkra på hur långvarig
              eller hur djup den här skuldkrisen kommer att vara.
            </seg>
          </u>
          <u>
            <seg>
              Det vi vet är att utvecklingen i världen är allvarlig. Vi vet
              att tillväxten dämpas och att arbetslösheten kommer att stiga.
              Därför satsar alliansregeringen på ett arbetsmarknadspaket om
              drygt 8 miljarder och med en rad åtgärder för att möta den sämre
              utvecklingen på arbetsmarknaden. Vi gör också flera viktiga insatser
              för att varaktigt öka sysselsättningen och tillväxten, och vi
              gör aktiva insatser för jobb och omställning.
            </seg>
          </u>
          <u>
            <seg>
              Vad är då oppositionens svar när det gäller att möta skuldkrisen?
            </seg>
          </u>
          <u>
            <seg>
              I Socialdemokraternas budgetmotion lyser förnyelsen med sin frånvaro.
              Socialdemokraterna fortsätter på den tidigare vägen. De fortsätter
              att nedmontera arbetslinjen. Deras budgetförslag riskerar att
              dämpa efterfrågan, fördjupa nedgången, försämra arbetsmarknaden
              och cementera utanförskapet.
            </seg>
          </u>
          <u>
            <seg>
              Man vill minska de ROT- och RUT-möjligheter som gett väldigt
              många människor jobb. Man vill höja inkomstskatterna. Man vill
              höja de sociala avgifterna för unga och fördubbla momsen på restaurang-
              och cateringtjänster för att nämna några exempel.
            </seg>
          </u>
          <u>
            <seg>
              Hur ska Socialdemokraternas förslag som gör det mindre lönsamt
              att arbeta och dyrare att anställa leda till att vi minskar arbetslösheten,
              till att fler får jobb? Det är en gåta.
            </seg>
          </u>
          <u>
            <seg>
              Vänstern å sin sida vill också genomföra väldigt stora skattehöjningar.
              Man vill göra förändringar i jobbskatteavdraget, höja socialavgifterna
              för unga, höja bolagsskatterna och återinföra förmögenhets-, fastighets-,
              arv- och gåvoskatt. Det rör sig om ungefär 50 miljarder kronor
              i höjda skatter. Särskilt hårt kommer det här självklart att drabba
              unga arbetslösa.
            </seg>
          </u>
          <u>
            <seg>
              Tala om för mig hur ni tänkt att högre kostnader för företagen
              ska göra att deras benägenhet att anställa ökar!
            </seg>
          </u>
          <u>
            <seg>
              Dessutom vill Vänstern förbjuda bemanningsföretagen hur nu det
              ska hjälpa ungdomar in i sysselsättning. Vi vet ju att så många
              som hundra tusen har sitt arbete i bemanningsbranschen. Hälften
              av dessa är unga, och många är utrikes födda.
            </seg>
          </u>
          <u>
            <seg>
              Oppositionen har kritiserat regeringen för sänkningen av momsen
              inom restaurang- och cateringbranschen. Förhoppningen är att det
              ökar jobbchanserna i en bransch där var tredje anställd är ung.
            </seg>
          </u>
          <u>
            <seg>
              Jag kan inte garantera att ett visst antal nya jobb skapas. Men
              jag kan garantera att sänkt moms och sänkt skatt leder till fler
              jobb än höjda skatter och höjda avgifter gör.
            </seg>
          </u>
          <note type="speaker">
            Anf. 82 YLVA JOHANSSON (S):
          </note>
          <u>
            <seg>
              Fru talman! Vi har här hört att regeringens övergripande idé
              är att sänkta löner ska leda till fler jobb. Men det är inte alla
              löner som ska sänkas. Bonusar är okej. Den lägsta lönen den så
              kallade reservationslönen, den lägsta lön som någon är beredd
              att arbeta för ska sänkas.
            </seg>
          </u>
          <u>
            <seg>
              Det är denna teori som har styrt och som styr regeringens prioriteringar.
              Därför har man skurit ned på arbetsmarknadsutbildning och vuxenutbildning.
              Därför har man raserat arbetslöshetsförsäkringen. Därför utförsäkrar
              man sjuka och hänvisar arbetslösa till gratisarbete i fas 3.
            </seg>
          </u>
          <u>
            <seg>
              Problemen med den här linjen är två: 1. Den leder inte till jobb.
              Arbetslösheten ökar. 2. Den gör människor fattigare. Klyftan i
              Sverige mellan rika och fattiga blir bara djupare och djupare.
              Sverige slits isär.
            </seg>
          </u>
          <u>
            <seg>
              Regeringens så kallade arbetslinje en falsk marknadsföring leder
              inte till arbete utan är en fattigdomslinje. Nu hör vi arbetsmarknadsministern
              tala om hur man ska lösa skuldkrisen. Men Sverige har ingen skuldkris.
              Sverige har ganska god ekonomi, ganska goda finanser.
            </seg>
          </u>
          <u>
            <seg>
              Det vore bättre om arbetsmarknadsministern tog itu med de faktiska
              problemen arbetslösheten, den låga sysselsättningsgraden och utanförskapet
              i stället för att lösa ett problem som inte finns. Ta itu med
              de problem vi har framför ögonen! 400 000 människor står i dag
              utanför arbetsmarknaden. Många av dessa är ungdomar.
            </seg>
          </u>
          <u>
            <seg>
              Av dem som i dag är arbetslösa är mer än hälften, 60 procent,
              vad Arbetsförmedlingen betecknar som stående långt från arbetsmarknaden.
              Det kan se olika ut, men ofta är orsaken att man varit arbetslös
              mycket länge eller kanske att man har fel kompetens i förhållande
              till de jobb som finns att söka.
            </seg>
          </u>
          <u>
            <seg>
              I går uttalade sig vice riksbankschefen. Hon var djupt oroad
              över att så många människor i arbetslöshet, ungefär 250 000 personer,
              står långt från arbetsmarknaden. Ofta är problemet bristande utbildning.
              Ett slags förtvivlan uttrycktes över att detta är ett problem
              som Riksbanken inte kan hantera och lösa. Nej, men regeringen
              kan göra det.
            </seg>
          </u>
          <u>
            <seg>
              Vi i Socialdemokraterna, Miljöpartiet och Vänsterpartiet är överens
              om att man inte passivt kan se på när det gäller den höga arbetslöshet
              som nu kommer att öka. Vi är överens om att man ska investera
              i utbildning och i nya jobb där behoven finns i välfärden och
              infrastrukturen och om att överge återvändsgränden fas 3 och i
              stället satsa på insatser som leder till jobb.
            </seg>
          </u>
          <u>
            <seg>
              Vi har här hört regeringens företrädare säga att arbetslösa i
              fas 3 snart Sveriges största arbetsgivare ska ha någonting vettigt
              att göra. Ja, det är väl bra. Men varför ska de inte ha jobb?
              Varför ska arbetslösa nöja sig med att ha någonting att göra i
              fas 3? Varför ska de inte finnas på den riktiga arbetsmarknaden
              och få arbete? Vi vet att många arbetsuppgifter behöver utföras.
            </seg>
          </u>
          <u>
            <seg>
              Jag hoppas att ni som lyssnar på den här debatten, som är oroliga
              och upprörda och som undrar hur ett land har råd att låta kunniga,
              starka, duktiga och välutbildade ungdomar månad efter månad gå
              arbetslösa samtidigt som behoven är stora hör hur nöjda regeringens
              företrädare är med sina egna insatser. Men det är en bild av en
              regering som abdikerat om jobben, som lägger mer energi på att
              skönmåla situationen på arbetsmarknaden än på att ta itu med de
              konkreta problemen.
            </seg>
          </u>
          <u>
            <seg>
              Sverige behöver en regering som vågar ta itu med jobben!
            </seg>
          </u>
          <note type="speaker">
            Anf. 83 ESABELLE DINGIZIAN (MP):
          </note>
          <u>
            <seg>
              Fru talman! Det allra största misslyckandet är ungdomsarbetslösheten.
              Regeringen har inte lyckats komma åt den strukturella ungdomsarbetslösheten,
              som i stället fortsätter att öka. Sverige har en ungdomsarbetslöshet
              på 23,2 procent. Är det arbetslinjen, arbetsmarknadsministern?
            </seg>
          </u>
          <u>
            <seg>
              Det allra värsta är att vi har en alarmerande stor grupp unga
              i Sverige som varken jobbar eller studerar. Gruppen har ökat från
              85 000 till 127 000 unga människor sedan 2007. Regeringens arbetslinje
              innebär att 127 000 unga gör absolut ingenting. Hur kan detta
              vara möjligt? Alla vet att arbetslöshet innebär minskad produktivitet
              och lägre skatteintäkter, ökade utgifter i form av arbetslöshetsförsäkring
              och ekonomiskt bistånd samt indirekta kostnader såsom försämrad
              hälsa och ökad brottslighet. Det är det pris vi nu betalar i våra
              förorter, där våldet och oron ökar.
            </seg>
          </u>
          <u>
            <seg>
              Regeringen bara fortsätter att stoppa huvudet i sanden. Vi har
              tusentals unga som har gått igenom en hel grundskola utan att
              någon har uppmärksammat deras svårigheter och gett dem det stöd
              de har rätt till. Det är unga som bollas från den ena myndigheten
              till den andra för att ingen har förstått vad de egentligen behöver.
              Det är inte konstigt att dessa unga inte orkar. Det är inte konstigt
              att de inte vill tillbaka till skolan.
            </seg>
          </u>
          <u>
            <seg>
              Statsminister Reinfeldt säger att Jan Björklunds skola är en
              skola som mer betonar kunskap. Problemet är dock att vi inte ser
              effekterna förrän en bit in på 2020-talet, enligt statsministern.
              Vi har inte råd att vänta! Vi behöver satsa på skolan nu. Vad
              gör regeringen då? Jo, man väljer att dra ned på gymnasieskolan.
              Man börjar en nedskärning som i slutändan motsvarar 3 600 färre
              gymnasielärare. Hur får vi en bättre gymnasieskola genom att sparka
              3 600 lärare?
            </seg>
          </u>
          <u>
            <seg>
              Fru talman! Vi ser också en allvarlig ökning av unga med aktivitetsersättning.
              Problemen är i hög grad relaterade till unga med låg utbildning,
              tidigare arbetslöshetsperioder och försörjningsproblem. Dessa
              unga människor, oftast boende i förortens så kallade miljonprogramsområden,
              sorteras ut av regeringen genom att hänvisas till aktivitetsersättning
              och passivitet. Det handlar inte sällan om ungdomar som aldrig
              har sett sina föräldrar gå till jobbet och som saknar egna kontaktvägar
              och ett socialt nätverk, vilket är avgörande för att få inspiration
              till framtidsdrömmar och för att ha något att relatera till.
            </seg>
          </u>
          <u>
            <seg>
              Över 28 000 ungdomar har nu aktivitetsersättning. Det är en tickande
              bomb. Det finns många projekt ute i landet det vet jag att ministern
              känner till som fungerar väldigt bra. Det är individuella insatser
              som motiverar unga som står längst bort från arbetsmarknaden tillbaka
              till skola eller jobb. Permanenta förändringar når alla unga som
              behöver stöd, men regeringen låter problemen gå i arv. Med det
              permanentas arbetslösheten och fattigdomen.
            </seg>
          </u>
          <note>
            (Applåder)
          </note>
          <note type="speaker">
            Anf. 84 HANS BACKMAN (FP):
          </note>
          <u>
            <seg>
              Fru talman! Utbildningen satsar vi på. Det ska jag komma till
              i detta anförande, bland annat.
            </seg>
          </u>
          <u>
            <seg>
              Ungdomsarbetslösheten, som flera debattörer har tagit upp här
              i talarstolen, har länge varit ett problem för Sverige. För att
              komma till rätta med den långvarigt höga ungdomsarbetslösheten
              har alliansregeringen också tagit flera viktiga steg för att förbättra
              ungas möjligheter till jobb. Det har blivit billigare att anställa
              ungdomar genom halverade sociala avgifter, och en jobbgaranti
              för unga har införts med individuellt utformade insatser, vilket
              efterfrågades från talarstolen. Nystartsjobb för unga finns för
              att göra det billigt att anställa ungdomar.
            </seg>
          </u>
          <u>
            <seg>
              Detta tillsammans med reformeringen av gymnasieskolan, som syftar
              till att förbättra kvaliteten och minska avhoppen, och den största
              satsningen någonsin på gymnasial lärlingsutbildning har regeringen
              vidtagit kraftfulla åtgärder för att minska den höga ungdomsarbetslösheten.
              Nog satsar vi på skolan!
            </seg>
          </u>
          <u>
            <seg>
              Fru talman! Ungdomars arbetslöshetsperioder är ofta korta, men
              de negativa arbetsmarknadsrelaterade effekterna kan bli varaktiga
              för dem som inte lyckas etablera sig på arbetsmarknaden. Detta
              gäller särskilt för unga som inte har slutfört sin gymnasieutbildning.
              Denna grupp ungdomar har det extra tufft. Kännetecknande för denna
              grupp är att de inte befinner sig i utbildning de har inte slutfört
              sin gymnasieutbildning. Inte sällan är de också redan kända hos
              andra myndigheter. Merparten av dessa ungdomar bor i områden som
              ofta betecknas som utanförskapsområden.
            </seg>
          </u>
          <u>
            <seg>
              Det är denna grupp ungdomar regeringen nu väljer att lägga ytterligare
              resurser på. Många ungdomar som saknar grundläggande utbildning
              saknar motivation att återgå till studier. För att öka studiemotivationen
              har regeringen infört en studiemotiverande utbildning i folkhögskolans
              regi. Den riktar sig till arbetslösa ungdomar som saknar fullständig
              grundskole- och gymnasieutbildning. Regeringen har även höjt studiebidraget
              för arbetslösa ungdomar i åldrarna 2024 år.
            </seg>
          </u>
          <u>
            <seg>
              Regeringen har också fattat beslut om att införa tidiga programinsatser
              för vissa ungdomar. Arbetsförmedlingen ska på ett tidigt stadium
              identifiera de ungdomar som bedöms riskera långvarig arbetslöshet,
              så kallad profilering. Syftet är att identifiera de ungdomar som
              riskerar långvarig arbetslöshet och erbjuda dem programinsatser
              från dag ett när de kommer till Arbetsförmedlingen. Framför allt
              kommer det att handla om praktik där dessa ungdomar kan få en
              starkare anknytning till arbetsmarknaden genom referenser och
              arbetslivserfarenhet.
            </seg>
          </u>
          <u>
            <seg>
              Genom de beskrivna åtgärderna, tillsammans med den nya gymnasieskolan
              och införandet av lärlingsprovanställningar, tar vi ytterligare
              steg för att hjälpa en grupp som står långt ifrån arbetsmarknaden
              och för att minska arbetslösheten. Detta är viktigt.
            </seg>
          </u>
          <u>
            <seg>
              Fru talman! Utbildningsminister Jan Björklund har också uttalat
              att han vill se fler korta specialutbildningar som leder till
              jobb. Med mer specialiserade yrkesutbildningar slipper mindre
              studiemotiverade elever studera med sikte på en akademisk karriär,
              och färre kommer att hoppa av eller gå ut gymnasiet med ofullständiga
              betyg. Detta kan också leda till att fler i stället kan få ett
              jobb.
            </seg>
          </u>
          <u>
            <seg>
              Det är också värt att notera att löneutvecklingen på den svenska
              arbetsmarknaden har varit god under de senaste åren. Dessutom
              har ekonomin förstärkts för dem som har ett jobb genom de jobbskatteavdrag
              som har genomförts och givit cirka en tusenlapp mer i månaden
              i plånboken. På så vis har ekonomin och också köpkraften stärkts
              för dem som har ett jobb.
            </seg>
          </u>
          <u>
            <seg>
              Det viktiga är att de som i dag inte har ett jobb kommer in på
              arbetsmarknaden och kan få del av en lön och ett jobb och därmed
              en bättre tillvaro långsiktigt.
            </seg>
          </u>
          <note>
            (Applåder)
          </note>
          <note type="speaker">
            Anf. 85 ANNIKA QARLSSON (C):
          </note>
          <u>
            <seg>
              Fru talman! Vi i Centerpartiet är glada att ingå i ett regeringssamarbete
              som är inriktat på att få fler människor i arbete. I stället för
              att förtidspensionera bort långtidsarbetslösa, som S-regeringen
              gjorde före 2006, har vi gjort det synligt. Vi gör det också verkligt
              genom att tillsätta insatser för att se till att hjälpa människor
              tillbaka till arbete.
            </seg>
          </u>
          <u>
            <seg>
              Men Centerpartiet vill mer. Sverige behöver en politik som ännu
              tydligare är inriktad på att skapa riktiga jobb, med både utbud
              och efterfrågan. Precis som har sagts här tidigare är Sverige
              ett exportberoende land. Vill vi ha en hög levnadsstandard finns
              ingen annan väg än att förbättra villkoren för jobbskapande i
              företagen. Det handlar om att förbättra den grundläggande strukturen
              på svensk arbetsmarknad för att vi ska stå bättre rustade.
            </seg>
          </u>
          <u>
            <seg>
              Förnyelsen i det svenska näringslivet är förhållandevis svag.
              Sverige behöver fler växande medelstora företag som anställer.
              Det beror delvis på ett antal strukturella problem. Den svenska
              arbetsmarknaden har länge präglats av låg rörlighet, höga trösklar
              för inträde, fyrkantiga regleringar och höga ingångslöner. I synnerhet
              är det unga och utlandsfödda som drabbas. Höga trösklar och kostnader
              på arbetsmarknaden leder till att arbetsgivare är mindre benägna
              att ta risken att anställa en ny person med en bakgrund som inte
              känns bekant eller en person med kortare yrkeserfarenhet.
            </seg>
          </u>
          <u>
            <seg>
              Genom att utveckla lagstiftningen på arbetsmarknaden till en
              mer modern och flexibel arbetsrätt som leder till en bättre fungerande
              arbetsmarknad kan fler människor få känna tryggheten av att ha
              ett jobb att gå till. Centerpartiet ser behovet av trygghet för
              individen, men till skillnad från vissa andra i den här kammaren
              inser vi att arbetsmarknaden har förändrats sedan början av 1970-talet.
              Det är därför uppenbart att lagstiftningen inte heller kan se
              ut som den gjorde under industrisamhällets tidevarv. Trygghet
              kan ta sig olika uttryck. Vi fattade på Centerpartiets stämma
              2009 beslut om fyra delar som vi menar skulle bygga arbetsmarknadstrygghet.
              Det är fyra ben som vi anser ska införas samtidigt som en helhet.
            </seg>
          </u>
          <u>
            <seg>
              För det första: Ett bättre företagsklimat med sänkta arbetsgivaravgifter
              som skapar fler jobb.
            </seg>
          </u>
          <u>
            <seg>
              För det andra: En möjlighet till utbildning med ett skattegynnat
              sparande, så kallat kompetenskonto.
            </seg>
          </u>
          <note>
            För det tredje: En stärkt och obligatorisk arbetslöshetsförsäkring.
          </note>
          <note>
            För det fjärde: Ändrade turordningsregler som utgår från kompetens
            i stället för anställningstid.
          </note>
          <u>
            <seg>
              För den här helheten har vi inte majoritet, men det är ett arbete
              som vi ser som viktigt och gärna skulle se utvecklas vidare.
            </seg>
          </u>
          <u>
            <seg>
              Det vi också gör från Centerpartiet är att driva på för en politik
              specifikt riktad mot att skapa fler jobb i områden med ett stort
              utanförskap. Tack vare Centerpartiet utreds just nu inrättandet
              av ekonomiska frizoner, så kallade nystartszoner. Utredningen
              kommer att presenteras i början av augusti. Genom bland annat
              skatteincitament ska dessa ekonomiska frizoner bidra till ett
              livskraftigt näringsliv. Därmed skapas fler jobb och utanförskapet
              minskar där behovet i dag är som störst.
            </seg>
          </u>
          <u>
            <seg>
              Det som jag beskriver här och nu är ett långsiktigt arbete som
              krävs för att möta den konkurrens som inte hejdar sig vid nationsgränser.
              Återigen är jag tillbaka till att det här är den allra bästa arbetsmarknadspolitiken
              för att se till att skapa förutsättningar för att det växer fram
              fler jobb.
            </seg>
          </u>
          <note type="speaker">
            Anf. 86 SVEN-OLOF SÄLLSTRÖM (SD):
          </note>
          <u>
            <seg>
              Fru talman! Jag har läst Arbetsförmedlingens rapport om arbetsmarknadsutsikter
              från december. Rapporten bekräftar bland annat problemen med en
              permanent massarbetslöshet som biter sig fast på skyhöga nivåer
              som tidigare varit främmande för vårt land. År 2013 spås arbetslösheten
              landa på 8,5 procent, detta givet det mycket drastiska antagandet
              att politikerna klarar av att hantera skuldkrisen i Europa, och
              det är ju inte alls givet.
            </seg>
          </u>
          <u>
            <seg>
              Hur ska vi se på morgondagen? Är det en dag av blomstring för
              den svenska ekonomin? Är det en dag för undergång? Ja, det är
              sant att hushållens optimism kraftigt naggats i kanten och att
              företagens framtidstro lite grann har krackelerat, men även tillväxten
              spås bli svag. Ungdomsarbetslösheten är förödande och ger långsiktigt
              negativa effekter för unga och i deras framtida arbetsliv. Men
              vi ska inte glömma bort att förutsättningarna för en arbetsmarknad
              i balans är mycket goda.
            </seg>
          </u>
          <u>
            <seg>
              70 procent av vår varuexport går till Europa, huvudsakligen till
              länder som inte brottas med stora ekonomiska problem. 30 procent
              av vår export går till relativt välskötta länder som Tyskland,
              Norge, Danmark och Finland. De ekonomiskt vanskötta länderna,
              de så kallade PIIGS-länderna, svarar för enbart 6 procent av vår
              varuexport.
            </seg>
          </u>
          <u>
            <seg>
              Vår industri skriker efter utbildad arbetskraft inom en del segment.
              De ekonomiska fundamenten är på de allra flesta plan starkare
              i Sverige än i flertalet andra europeiska länder. Det är ett läge
              som vi ska vara tacksamma för. Och det innebär att vi inte får
              vara nöjda när runt 400 000 svenskar saknar ett jobb. Vi kan så
              mycket bättre.
            </seg>
          </u>
          <u>
            <seg>
              Arbetsförmedlingen anger också att arbetslösa i många fall har
              bristfällig utbildning. Många saknar gymnasiekompetens, vilket
              är ett minimikrav för de flesta anställningar i det här landet.
              Om vi ska få in dessa på arbetsmarknaden krävs det utbildning.
              Arbetskraften ska göras attraktiv att anställa på grundval av
              deras kunskap och kompetens, inte för att de är beredda att arbeta
              till en lägre lön. Det är vår väg framåt. Vi ställer inte upp
              på Alliansens lönedumpningspolitik. Den får ni söka stöd för på
              annat håll, kanske hos Miljöpartiet vad vet jag?
            </seg>
          </u>
          <u>
            <seg>
              Arbetsförmedlingen konstaterar i dag, trots dessa höga arbetslöshetssiffror,
              problem med brist på arbetskraft inom vissa näringar. Anledningen
              är att utbildningsdimensionerna är konstant för låga inom flera
              utbildningar. Bristen finns och väntas kvarstå, oavsett konjunkturläge,
              inom teknik och data, byggnadsarbeten, kvalificerade industriarbeten,
              högskoleyrken inom hälso- och sjukvård och vissa läraryrken. Ta
              åt er av detta! Rätta till problemen!
            </seg>
          </u>
          <u>
            <seg>
              Samtidigt slår man fast att allt fler yrken som kräver låg eller
              ingen utbildning, inte minst inom industrin, kommer att konkurreras
              eller rationaliseras bort, vilket driver upp den strukturella
              arbetslösheten.
            </seg>
          </u>
          <u>
            <seg>
              Att vi kan utbilda arbetskraft för dessa yrken som lider av kronisk
              arbetskraftsbrist är vitalt för vårt land. Arbetsförmedlingen
              kallar detta en nyckelfråga för landet på sikt. Det är därför
              alarmerande att hela 31 procent av gymnasieeleverna saknar slutbetyg
              efter tre år i Alliansens gymnasieskola.
            </seg>
          </u>
          <u>
            <seg>
              Det här duger inte. Alliansens politik har visat sig inte klara
              kraven. Det är dags nu att regeringen byter inriktning på arbetsmarknads-
              och utbildningspolitiken. Annars lär väljarna göra det i ert ställe,
              och det sker i valet 2014.
            </seg>
          </u>
          <note type="speaker">
            Anf. 87 JOSEFIN BRINK (V):
          </note>
          <u>
            <seg>
              Fru talman! Vi har hört både arbetsmarknadsministern och Annika
              Qarlsson här försöka styra över debatten till att handla om olika
              förslag från oppositionen. Jag kan förstå varför man vill göra
              det om man är ansvarig minister, därför att det måste ju vara
              väldigt besvärande att efter fem års regeringsinnehav, fem och
              ett halvt år till och med, sitta och se hur alla siffror pekar
              åt helt fel håll. Med så många miljarder som regeringen har lagt
              ut på sänkta arbetsgivaravgifter, RUT-avdrag, sänkt krogmoms,
              slopad förmögenhetsskatt och jobbskatteavdrag vill man ju gärna
              försöka hävda på något sätt att det skulle ha varit ännu värre
              om man inte hade lagt ut alla de här miljarderna, i och med att
              det faktiskt inte har blivit bättre. Det är så många timmar med
              coachning i positivt tänkande och påhittade låtsasjobb som ni
              har investerat i för de arbetslösa. Ändå är det bara sjunkande
              sysselsättning och stigande arbetslöshet.
            </seg>
          </u>
          <u>
            <seg>
              Det är klart att man gärna vill skjuta över fokus i den här debatten
              på förslag från oppositionen. Men faktum kvarstår att det är alliansregeringens
              politik som efter fem och ett halvt år har lett till ökande arbetslöshet,
              sjunkande sysselsättning, fler långtidsarbetslösa, fler förtidspensionerade
              unga. Inget av detta kan ni rimligen i dagsläget skylla på oppositionen.
              Det här är ju vad som har hänt under er regeringstid.
            </seg>
          </u>
          <u>
            <seg>
              Jag tycker att det är ganska ovärdigt att regeringspartierna
              försöker smita undan ansvaret för sin egen politik genom att i
              den här debatten stå och prata om att det är mycket värre i Lettland
              och Spanien eller att oppositionen har dåliga förslag. Och man
              försöker tricksa med siffrorna genom att prata om att sysselsättningen
              har ökat i antal när allt annat hade varit fullständigt sanslöst
              eftersom arbetskraften har vuxit. Men andelen personer som är
              sysselsatta är det som är intressant, och där har man inte lyckats
              från regeringen.
            </seg>
          </u>
          <u>
            <seg>
              Det faktum att vi i dag har massarbetslöshet, att fler människor
              står längre från arbetsmarknaden än när den här regeringen tillträdde,
              kan inte regeringen undgå att ta ansvar för. Och jag tycker som
              sagt att det är ganska ovärdigt att man står och pratar som om
              man i stort sett är ganska så nöjd och försöker dölja sitt eget
              ansvar.
            </seg>
          </u>
          <u>
            <seg>
              Ibland får man nästan ett intryck av att regeringspartierna tycker
              att arbetslösheten i första hand är ett propagandaproblem för
              regeringen. Men så är det faktiskt inte utanför den egna lilla
              kretsen. För alla andra i det här samhället är arbetslösheten
              ett samhällsproblem, ett väldigt allvarligt och centralt samhällsproblem.
              För över 120 000 unga handlar det till exempel om att när de vaknar
              på morgonen har de inget jobb att gå till. De har inte heller
              någon utbildning att gå till. De har ingenstans att ta vägen över
              huvud taget. Och för snart 30 000 personer handlar det om att
              de inte har någon anställning men lik förbannat ursäkta mig, fru
              talman tvingas gå till ett arbete, utföra ett jobb utan att få
              någon lön och utan att ha någon anställning, därför att de av
              regeringen tvingas att arbeta gratis.
            </seg>
          </u>
          <u>
            <seg>
              Vi i Vänsterpartiet tycker att det här är väldigt allvarliga
              samhällsproblem. Vi tycker att de här människorna förtjänar bättre.
              Vi tycker att det står allra högst på den politiska agendan att
              ändra på detta och investera i fler och bättre jobb. Till skillnad
              från regeringspartierna ser vi ingen motsättning mellan full sysselsättning,
              bra arbetsvillkor och stabila trygghetssystem. Det är ni i regeringen
              som fortfarande har att bevisa att er linje är mer framgångsrik.
            </seg>
          </u>
          <note type="speaker">
            Anf. 88 LARS-AXEL NORDELL (KD):
          </note>
          <u>
            <seg>
              Fru talman! När man lyssnar på företrädare för Socialdemokraterna,
              Miljöpartiet och Vänstern får man en känsla av att de har missat
              att vi har gått igenom en global finanskris och att vi nu är inne
              i en internationell skuldkris som naturligtvis påverkar vårt land,
              ett land som är exportberoende, ett litet land som inte lever
              helt avskilt utan tvärtom är beroende av andra länder.
            </seg>
          </u>
          <u>
            <seg>
              Håkan Juholt har inte utan framgång lyckats lansera begreppet
              barnfattigdom. Men egentligen är det inte barnen som är fattiga,
              utan det är föräldrarna som går arbetslösa, som har svag ekonomi
              och som därmed är beroende av kommunalt försörjningsstöd. Många
              av dessa familjer är utrikes födda som fått vänta i snitt i sju
              år innan de kommit in på arbetsmarkanden, vilket naturligtvis
              inte är acceptabelt. Om vi tittar i backspegeln kan vi också se
              att denna så kallade barnfattigdom har halverats sedan mitten
              av 90-talet.
            </seg>
          </u>
          <u>
            <seg>
              Varannan kvinna med utländsk bakgrund går arbetslös. En betydande
              andel av de runt 85 000 arbetslösa ungdomar som deltar i Arbetsförmedlingens
              program har också utländsk bakgrund.
            </seg>
          </u>
          <u>
            <seg>
              Detta är inte acceptabelt och därför har vi satt in åtgärder
              för att förstärka både sfi och yrkesutbildningen. Instegsjobben
              är en viktig resurs, och sedan drygt ett år tillbaka finns också
              etableringsreformen sjösatt. Båda dessa reformer går ut på att
              förkorta tiden som utrikes födda går arbetslösa så att de så snabbt
              som möjligt kan få kontakt med arbetsmarknaden och få ett jobb.
            </seg>
          </u>
          <u>
            <seg>
              Socialdemokraterna och övriga oppositionspartier har kritiserat
              alliansregeringen för beslutet att sänka krogmomsen från och med
              den 1 januari 2012. Det har vi också hört i den här debatten.
              De ifrågasätter om det verkligen kommer att leda till en påtaglig
              ökning av antalet anställda i restaurangbranschen.
            </seg>
          </u>
          <u>
            <seg>
              Vi kommer att noga följa upp resultatet av den sänkta krogmomsen
              så att den inte missbrukas utan verkligen leder till att fler
              ungdomar får jobb. Redan nu rapporteras det om att reformen leder
              till nyanställningar. Bara McDonalds räknar med att nyanställa
              600 ungdomar under året. Framgångarna hittills är alltså ganska
              glädjande.
            </seg>
          </u>
          <u>
            <seg>
              Fru talman! Sänkningen av krogmomsen och sänkningen av pensionärsskatten
              var två av de frågor som allianspartierna tillsammans gick till
              val på.
            </seg>
          </u>
          <u>
            <seg>
              I budgetförhandlingarna prioriterade Kristdemokraterna det fjärde
              steget av skattesänkningen för pensionärerna. Regeringen har kommit
              överens om att det fjärde steget i sänkningen av pensionärsskatten
              kommer att genomföras senast 2014.
            </seg>
          </u>
          <u>
            <seg>
              Vän av ordning måste ändå fråga sig vad oppositionens upprördhet
              och totala motstånd mot sänkningen av krogmomsen egentligen beror
              på. Ni socialdemokrater, vänsterpartister och miljöpartister gick
              ju faktiskt till val på sänkt krogmoms. Ni borde väl tvärtom göra
              vågen nu när ni får igenom ert vallöfte utan att sitta i regeringen.
            </seg>
          </u>
          <note type="speaker">
            Anf. 89 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Fru talman! Det är inte så att argast vinner. Jag kan konstatera
              att när argumenten tryter ökar tonläget. Jag noterade att det
              var nio sekunder kvar på Josefin Brinks anförande när hon kom
              in på någon sorts alternativ till regeringens politik. Det var
              lite intressant.
            </seg>
          </u>
          <u>
            <seg>
              Vi pratade om skuldkrisen, Ylva Johansson. Nej, vi har ingen
              skuldkris, och det beror på att regeringen har varit oerhört angelägen
              om att ha en ekonomi i balans och att ha överskott i statens finanser.
              Vi är ett av få länder i Europa som har det. Det är Estland, Norge
              och Schweiz som har motsvarande positiva situation. Det gör att
              vi kan satsa när andra måste dra ned, försämra i välfärden, sänka
              löner, sänka pensioner och så vidare.
            </seg>
          </u>
          <u>
            <seg>
              Trots den mycket allvarliga finanskris som Sverige har gått igenom
              har vi en sysselsättningsgrad på 65,3 procent. Det är en minskning
              med 0,6 procentenheter sedan 2006. Det är självklart inte bra,
              men det finns ändå en förklaring.
            </seg>
          </u>
          <u>
            <seg>
              Jag vill också nämna någonting om ungdomsarbetslösheten som i
              dag är 20 ½ procent och förstås alldeles för hög. Det handlar
              om ungdomar mellan 15 och 24 år varav hälften studerar. Det stora
              orosmomentet är inte de ungdomar som är 1516 år, går i grundskolan
              eller gymnasiet och som vill jobba extra. Det är klart att det
              är tråkigt för dem, men det allvarliga är alla de ungdomar som
              inte har en slutförd utbildning. Det är viktigt att de förmås
              komma tillbaka till skolan och ta del av det förhöjda studiebidraget
              på 6 300 kronor per fyraveckorsperiod så att de kan slutföra en
              utbildning.
            </seg>
          </u>
          <u>
            <seg>
              Jag håller med Ylva Johansson om att utbildning är oerhört angeläget,
              men det löser inte alla de här bekymren. Det behövs också lärlingsplatser
              och låga kostnader för arbetsgivare.
            </seg>
          </u>
          <note type="speaker">
            Anf. 90 YLVA JOHANSSON (S):
          </note>
          <u>
            <seg>
              Fru talman! Nu har vi hört ett pärlband av företrädare för regeringen
              som vittnar om hur viktigt det är att arbeta och hur tråkigt det
              är att det finns människor som är arbetslösa många av dem är ungdomar
              men de tänker inte göra någonting åt det. Regeringen skyller på
              allting annat i stället för att ta sitt eget ansvar. Man nöjer
              sig med att hänvisa arbetslösa till fas 3 där de ska ha någonting
              att göra. Det kanske är som Arbetsförmedlingens generaldirektör
              uttryckte det när hon sade att hon vill ge människor en nära-jobbet-upplevelse.
            </seg>
          </u>
          <u>
            <seg>
              Vi socialdemokrater kan aldrig nöja oss med detta. Det måste
              handla om riktiga jobb. Sverige har inte råd med den arbetslöshet
              vi har i dag, och vi har framför allt inte råd att lämna ungdomarna
              utanför.
            </seg>
          </u>
          <u>
            <seg>
              Regeringen har genomfört hela sin brutala agenda. Det har inte
              varit någon brist på åtgärder. Huvudpoängen har varit utförsäkring,
              skattesänkningar och privatiseringar, allt med löfte om att det
              skulle ge jobb. Problemet för regeringen och problemet för Sverige
              är att resultatet av den här politiken är högre arbetslöshet.
              Regeringen har genomfört sin jobbpolitik, och den har misslyckats.
              Då är det väl rimligt att man drar några slutsatser av detta.
            </seg>
          </u>
          <u>
            <seg>
              Jag och arbetsmarknadsministern är överens om att Sverige kan,
              eller skulle kunna, satsa på jobben, men vi är inte överens om
              ifall man ska göra det eller inte. Regeringen vill fortsätta med
              more of the same med sänkningen av krogmomsen som den viktigaste
              åtgärden. Vi socialdemokrater säger: Anställ ungdomar och ge dem
              utbildning! Kombinera gärna detta med lärlingsanställningar, traineeanställningar
              och andra former av kollektivavtalade utbildningsanställningar!
              Investera i den generationsväxling som är en utmaning på arbetsmarknaden!
              Jobb och utbildning går hand i hand.
            </seg>
          </u>
          <note type="speaker">
            Anf. 91 ESABELLE DINGIZIAN (MP):
          </note>
          <u>
            <seg>
              Fru talman! Vi har nu hört partiernas företrädare, och det visar
              en splittrad bild av hur verkligheten ser ut. Hans Backman är
              inte nöjd. Handläggarna ska förtätas. Men arbetslösa behöver inte
              fler handläggare. Arbetslösa behöver antingen ett jobb eller utbildning.
            </seg>
          </u>
          <u>
            <seg>
              Kristdemokraternas Lars-Axel Nordell är nöjd. Han ifrågasätter
              vårt sinne för proportioner. Det finns länder som är värre är
              det Kristdemokraternas budskap?
            </seg>
          </u>
          <u>
            <seg>
              Centerpartiet och Annika Qarlsson vill ha nya, riktiga jobb.
              Ja, vem vill inte det? Men jag vet inte om Annika kallar jobb
              med 50 procents subventionering för riktiga jobb.
            </seg>
          </u>
          <u>
            <seg>
              Arbetsmarknadsministern känner inte alls igen bilden som ges,
              men då kanske ministern behöver vara ute lite mer och träffa människor
              som är arbetslösa, alltså de som vi försöker beskriva. Många har
              tagit sig ett steg närmare jobb, säger ministern. Hur mäter man
              det? undrar jag.
            </seg>
          </u>
          <u>
            <seg>
              Miljöpartiet har en aktiv jobbpolitik med klimatinvesteringar,
              satsningar på småföretagande och ansvar för jobb, skola, vård
              och omsorg med kvalitetsförbättringar. Vi ser att många småföretag
              behöver nyanställa, och därför föreslår vi slopat sjuklöneansvar
              och sänkt arbetsgivaravgift. Miljöpartiet vill öka människors
              möjlighet att pröva sina idéer och förverkliga sina drömmar, och
              det står mot regeringens passivitet och skattesänkningar.
            </seg>
          </u>
          <note type="speaker">
            Anf. 92 HANS BACKMAN (FP):
          </note>
          <u>
            <seg>
              Fru talman! Jag riktar mig först till Miljöpartiet. Att ha fler
              handläggare på Arbetsförmedlingen ger ju mer möjligheter till
              individuellt riktade insatser för de arbetssökande. Det är det
              som är tanken bakom detta.
            </seg>
          </u>
          <u>
            <seg>
              Till Socialdemokraterna och Ylva Johansson som säger att hon
              inte hört om någon insats som regeringen vill göra för att minska
              arbetslösheten förutom att sänka krogmomsen vill jag säga att
              det är fel. Jag har räknat efter och bara i mina anföranden har
              jag nämnt åtta olika åtgärder, bland annat inom utbildningsområdet,
              för att minska arbetslösheten.
            </seg>
          </u>
          <u>
            <seg>
              Jag kan också nämna, vilket jag tycker är viktigt att ha med
              för att få perspektiv på debatten, att i en jämförelse mellan
              arbetslösheten i Sverige och EU:s 27 medlemsländer visar det sig
              att Sverige tenderar att stå emot kriserna bättre än EU:s övriga
              länder. Sett till andel arbetslösa låg Sverige på 14:e plats 2006,
              13:e plats 2010 och 8:e plats 2012, enligt kommissionens senaste
              prognos. De reformer som har genomförts av alliansregeringen har
              bidragit till att arbetsmarknaden fungerar bättre, sysselsättningen
              har blivit högre och arbetslösheten lägre än vad som skulle ha
              varit fallet utan dessa förändringar.
            </seg>
          </u>
          <u>
            <seg>
              Jag vill också nämna att alliansregeringen har 1 miljard kronor
              mer till vuxenutbildningen nu än vad Socialdemokraterna hade i
              sin sista budget 2006. Det är ytterligare en viktig del i vår
              politik för att skapa förutsättningar för kompetensutveckling
              och utbildning för att kunna få ett jobb.
            </seg>
          </u>
          <u>
            <seg>
              Vi gör aktiva insatser för jobb och omställning. Vi värnar arbetslinjen.
              Vi ger inte upp om människor.
            </seg>
          </u>
          <note type="speaker">
            Anf. 93 ANNIKA QARLSSON (C):
          </note>
          <u>
            <seg>
              Fru talman! Kontrasten mellan Alliansen och vänstersidan är tydlig.
              Jag kan konstatera att vi fyra allianspartier tar gemensamt ansvar
              för reformer för att förbättra situationen på arbetsmarknaden.
              Samtidigt tar vi ansvar för statens finanser. Vi behöver fler
              jobb i den svenska ekonomin, och vi har en gemensam målsättning
              att alla ska kunna jobba efter sin förmåga. Det är bara genom
              fler och växande företag som de här jobben kan skapas.
            </seg>
          </u>
          <u>
            <seg>
              Vi är även fortsättningsvis beredda att genomföra reformer som
              syftar till att förbättra arbetsmarknadens funktionssätt. Vi har
              utredare som fram till november ska ta fram underlag för lärlingsprovanställning.
              Det är ytterligare ett förslag för att minska trösklarna för ungdomar
              att få jobb.
            </seg>
          </u>
          <u>
            <seg>
              Att utforma åtgärderna i teorin är en sak. Att omsätta dem i
              praktiken är inte alltid lika lätt. Vi i Alliansen har visat att
              vi är beredda att lyssna in när det inte fungerar som det är tänkt
              och göra förändringar. Bland annat när det gäller fas 3 har vi
              gjort justeringar inför det här året.
            </seg>
          </u>
          <u>
            <seg>
              Att ny tid kräver andra åtgärder gör att det här är ett arbete
              som aldrig får avstanna, utan att vi ständigt måste lyssna in
              kritik och förslag på förbättringar. Att det finns en aktiv arbetsmarknadspolitik
              är oerhört viktigt, och det är många som har talat om det i dag.
              Jag har, som jag tidigare sagt, valt att fokusera på jobbskapandet
              som också är en viktig del i arbetsmarknadspolitiken.
            </seg>
          </u>
          <u>
            <seg>
              Centerpartiet och Alliansen arbetar varje dag för bättre villkor
              för företagare i Sverige, för att det ska bli lättare att anställa
              grupper som står långt från arbetsmarknaden och att man ska kunna
              ha ett jobb med ett egenvärde för den egna individen. Alla ska
              ha möjlighet att bidra efter förmåga, och allas insatser behövs.
              Centerpartiet vill se en situation där alla som kan och vill ska
              ha ett jobb att gå till varje dag, och det här arbetar vi för
              tillsammans med tre andra partier där vi visar på ett gemensamt
              alternativ till skillnad från de andra fyra partierna som vi har
              hört i debatten här i dag.
            </seg>
          </u>
          <note type="speaker">
            Anf. 94 SVEN-OLOF SÄLLSTRÖM (SD):
          </note>
          <u>
            <seg>
              Fru talman! Vi sverigedemokrater vill se till att våra praktiskt
              inriktade ungdomar också blir konkurrenskraftiga yrkeskunniga
              sådana. Vi vill med vårt förslag på 50 000 lärlingsjobb genomföra
              en fantastisk satsning för såväl arbetstagare som arbetsgivare.
            </seg>
          </u>
          <u>
            <seg>
              Varför inte låta alla arbetslösa, även de under 25 år, omfattas
              av starta-eget-bidraget? Ett utökat starta-eget-bidrag är en satsning
              för tillväxten i vårt land.
            </seg>
          </u>
          <u>
            <seg>
              Höj stödet till yrkeshögskolorna!
            </seg>
          </u>
          <u>
            <seg>
              Fru talman! Sverigedemokraterna har en politik för full sysselsättning.
              Vi har en politik som tar tag i de långsiktiga utmaningar vår
              arbetsmarknad står inför. Alliansregeringen gick till val 2006
              på att sänka arbetslösheten. Med facit i hand kan man konstatera
              att de har misslyckats. Även väljarna har nu fått se att priset
              för ytterligare jobbskatteavdrag är en sämre välfärd, en otryggare
              tillvaro och en osäker gemensam framtid.
            </seg>
          </u>
          <u>
            <seg>
              År 2014 är det val igen. Alliansen kommer inte att återigen kunna
              köpa väljarnas röster med sänkta skatter. Såren i välfärden är
              alltför djupa. Inte heller hamburgare för 5 kronor mindre lär
              vara något som gör dem till valvinnare.
            </seg>
          </u>
          <u>
            <seg>
              Det är dags nu att satsa på att utbilda dagens arbetskraft för
              morgondagens arbetsmarknad. Lönedumpning och låglönearbete är
              inte en väg som Sverigedemokraterna kommer att stödja. Sverigedemokraterna
              kommer i den här kammaren att stödja den som satsar på att utbilda
              för framtiden. Sverigedemokraterna kommer i den här kammaren stödja
              den som vågar sätta den svenska arbetskraften i första rummet.
              Den som väljer låglöneträsket och lönedumpning kommer efter valet
              2014 att själv få söka sig ut på en alltmer osäker arbetsmarknad.
            </seg>
          </u>
          <note type="speaker">
            Anf. 95 JOSEFIN BRINK (V):
          </note>
          <u>
            <seg>
              Fru talman! Jag tror att alla som har lyssnat på den här debatten
              kan se några tydliga skiljelinjer i politiken. Vi ser hur de borgerliga
              regeringspartierna tror att det är ökade inkomstklyftor, hård
              press på sjuka och arbetslösa och avskräckande arbetsmarknadsåtgärder
              som ska få bukt med arbetslösheten. Vi ser hur de betraktar anständiga
              löner, anställningstrygghet och goda arbetsvillkor som hinder
              i vägen för full sysselsättning, och därför har de en rad spretiga
              men hyfsat likalydande förslag om hur sådana ska kunna undanröjas.
            </seg>
          </u>
          <u>
            <seg>
              Vi i Vänsterpartiet tror inte på det här. Vi vill gå en helt
              annan väg. Vi vill i stället satsa på att bygga ett rättvist och
              mer hållbart samhälle där arbetslösheten minskar och sysselsättningen
              ökar genom att vi investerar i bättre välfärd, i fler och bättre
              bostäder och i klimatomställning där vi ger stöd till utveckling
              av nya, uthålliga exportnäringar och satsar på att Sverige ska
              leva och utvecklas i alla sina delar.
            </seg>
          </u>
          <u>
            <seg>
              Vi vill satsa på ett generationsväxlingsprogram så att vi kan
              upprätthålla kompetens och välfärd när hundratusentals människor
              snart går i pension och där utbildning, omskolning och hållbara
              trygghetssystem ger människor möjligheter, inte bara att få ett
              jobb, vilket som helst, utan att också kunna ställa krav på rimliga
              löner och arbetsvillkor.
            </seg>
          </u>
          <u>
            <seg>
              För oss är det lika viktigt att det skapas fler jobb som att
              de jobb som skapas också är bra jobb för alla som har dem.
            </seg>
          </u>
          <note type="speaker">
            Anf. 96 LARS-AXEL NORDELL (KD):
          </note>
          <u>
            <seg>
              Fru talman! Den här debatten har varit ganska klargörande. Det
              finns ett alternativ med regeringen, som har en aktiv och tydlig
              arbetslinje, och ett annat med oppositionen, som mer företräder
              en bidragslinje och där idéerna spretar mer än lovligt.
            </seg>
          </u>
          <u>
            <seg>
              Vi kristdemokrater har tagit fram en viktig rapport med titeln
              En jobbpolitik där alla behövs och får arbeta 100 % av sin förmåga
              . Vi vill slå vakt om den svenska modellen med olika arbetsmarknadspolitiska
              åtgärder som sänker trösklarna för människor att komma in på arbetsmarknaden.
              Det är viktigt. Det rör sig om ett drygt tjugotal olika arbetsmarknadspolitiska
              åtgärder som Arbetsförmedlingen kan använda.
            </seg>
          </u>
          <u>
            <seg>
              Jobben är regeringens viktigaste fråga, och därför vill jag understryka
              vikten av arbetslinjen samt att den kompletteras med företagarlinjen.
              En av politikens viktigaste uppgifter måste vara att skapa förutsättningar
              för ekonomisk tillväxt, vilket ger jobb och välfärd.
            </seg>
          </u>
          <u>
            <seg>
              En framgångsrik och inkluderande arbetsmarknad är starkt beroende
              av ett väl fungerande utbildningssystem, det har vi hört i dag,
              men också av en näringspolitik som främjar företagande och ger
              jobb och skatteintäkter till att finansiera välfärden.
            </seg>
          </u>
          <u>
            <seg>
              Fru talman! Det är viktigt att även inom politiken inse att vi
              måste baka kakan innan vi kan fördela den. Den ekonomiska politiken,
              grundad i en marknadsekonomi där det sociala ansvaret finns med,
              är därigenom det enskilt viktigaste medlet för att uppnå andra
              samhällspolitiska mål. Det är märkligt att Socialdemokraterna
              alltjämt tycks tro att en politik som gör det mindre lönsamt att
              arbeta och dyrare att anställa skulle leda till fler jobb.
            </seg>
          </u>
          <u>
            <seg>
              Sverige behöver en stabil politik och en stabil regering. Det
              har vi genom Kristdemokraterna och övriga Alliansen.
            </seg>
          </u>
          <note>
            I detta anförande instämde Roland Utbult (KD).
          </note>
          <note type="speaker">
            Anf. 97 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Fru talman! Jag vill tacka alla meddebattörer. Det har varit
              en intressant debatt. Alternativen i svensk politik är mycket
              tydliga.
            </seg>
          </u>
          <u>
            <seg>
              Alliansregeringen sätter jobben främst. Regeringen vill att alla
              som kan arbeta ska få möjlighet att göra det utifrån sin egen
              förmåga. Alliansregeringen värnar arbetslinjen, och det har betydelse.
              Vi kan se att utanförskapet minskat, men det innebär inte att
              alla som vill ha ett jobb och kan jobba har fått det. Det är det
              vi jobbar för, och det är det som politiken syftar till.
            </seg>
          </u>
          <u>
            <seg>
              En orolig världsekonomi ställer krav på tydlighet när det gäller
              prioriteringar. Vad ska vi lägga våra gemensamma resurser på?
              Där är regeringen tydlig. Det är på jobb, på välfärd och på trygghet.
              Det ska vi satsa på. Med åtgärderna i budgetpropositionen tar
              vi ett ytterligare steg i vår kamp för full sysselsättning, för
              arbete åt alla och för ett Sverige som håller ihop.
            </seg>
          </u>
          <u>
            <seg>
              Mot detta står oppositionens spretiga förslag, som innebär att
              det blir mindre lönsamt att arbeta, dyrare att anställa, mer krångel,
              förbud mot bemanningsföretag ja, listan kan göras lång. Hur det
              ska leda till fler jobb och fler i sysselsättning går inte att
              förstå. Jag skulle vilja säga att nedmonteringen av arbetslinjen
              är ganska tydlig och konsekvent. Där går skiljelinjen i svensk
              politik. Tydligare än så kan det inte bli.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Samordning av stöd till barn och unga med funktionsnedsättning
          </note>
          <note>
            Föredrogs
          </note>
          <note type="speaker">
            Anf. 98 TERES LINDBERG (S):
          </note>
          <u>
            <seg>
              Fru talman! Vi socialdemokrater är förstås glada att frågan om
              samordning av stöd äntligen får en lösning. Riksrevisionens granskning
              visar på de problem som vi socialdemokrater påtalat under många
              år. Granskningen av hur stödet till barn och unga med funktionsnedsättning
              är organiserat visar att en rad problem, som olika regeringar
              under i praktiken decennier försökt finna lösningen på, fortfarande
              kvarstår. Främst är det samordningsproblematiken som lyfts fram.
              Här har samhället naturligtvis en viktig uppgift i att tillse
              att unga människor och deras familjer kan leva ett så normalt
              liv som möjligt.
            </seg>
          </u>
          <u>
            <seg>
              När föräldrar i praktiken inte kan sköta ett heltidsarbete utan
              själva måste bära det tunga samordningsansvaret blir livet förstås
              inte normalt. Föräldrar till barn med funktionshinder är sjukskrivna
              mer än andra, tvingas gå ned på deltid och använder tillfällig
              föräldrapenning för att kunna lösa just samordningsproblemen.
              Naturligtvis påverkar det en stor del av den fritid som skulle
              kunna användas för omvårdnad och fritidsaktiviteter.
            </seg>
          </u>
          <u>
            <seg>
              För familjer med barn som har funktionshinder innehåller vardagen
              kontakter med många olika myndigheter. Det är kontakter som kräver
              ett omfattande arbete och tar mycket tid. För dessa familjer är
              samordningen avgörande för att de ska få en fungerande vardag.
              Riksförbundet för Rörelsehindrade Barn och Ungdomar, RBU, visar
              i en undersökning att föräldrar till barn med funktionsnedsättning
              har kontakt med i genomsnitt 17 olika personer och instanser kring
              barnets funktionsnedsättning eller i form av olika stödinsatser.
              Det är klart att det är ineffektivt såväl för samhället som för
              alla berörda barn, ungdomar och deras föräldrar.
            </seg>
          </u>
          <u>
            <seg>
              Vi socialdemokrater har naturligtvis inget att invända mot det
              förslag som socialutskottet föreslår riksdagen. Vi vill i stället
              särskilt understryka den glädje vi faktiskt känner för att utskottet
              inser att vi behöver påbörja försöksverksamheten för att komma
              till rätta med flera av dessa problem. Förhoppningsvis leder det
              till att fler föräldrar till barn och unga med funktionsnedsättning
              i mycket högre grad kan delta i arbetslivet och att berörda föräldrar
              får ökad fritid, vilket i sin tur ökar och höjer livskvaliteten
              både för dem själva och för deras barn.
            </seg>
          </u>
          <u>
            <seg>
              Effektiviseringar är också en viktig fråga eftersom berörda aktörer
              inom stat, kommuner och landsting därmed avlastas dubbelarbete.
              Vi har således alla att vinna på att öka samordningsansvaret.
            </seg>
          </u>
          <note>
            I detta anförande instämde Ann Arleklo och Lena Hallengren (båda
            S).
          </note>
          <note type="speaker">
            Anf. 99 MARGARETA B KJELLIN (M):
          </note>
          <u>
            <seg>
              Fru talman! Att få barn är en stor händelse i ens liv. Det är
              en händelse som styr många andra händelser i många år. Ja, rollen
              som förälder går faktiskt aldrig över. För alla föräldrar innebär
              det oro och bekymmer likaväl som glädje och stolthet. Att få ett
              barn med en medfödd funktionsnedsättning, eller att ett barn förvärvar
              en funktionsnedsättning, påverkar tillvaron ännu mer.
            </seg>
          </u>
          <u>
            <seg>
              Det är inte enkelt att hitta rätt i den snåriga vårdapparaten.
              Därför har det i decennier gjorts försök att genom olika insatser
              underlätta så att det ska gå bättre. Trots det visar Riksrevisionens
              rapport att det behövs ytterligare insatser. Samtidigt framhåller
              Riksrevisionen att regeringen gjort många satsningar för att minska
              brister i samverkan och samordning.
            </seg>
          </u>
          <u>
            <seg>
              Brist på samverkan är ett återkommande problem. Det uppstår när
              kommuner och landsting har olika ansvarsområden som griper in
              i varandra och tangerar varandra. Det gäller många områden, inte
              bara för barn och ungdomar med funktionsnedsättning.
            </seg>
          </u>
          <u>
            <seg>
              Problemet uppstår till viss del därför att vi är väldigt måna
              om det kommunala självstyret. Vi är måna om att man ska få ta
              besluten så nära den enskilde som möjligt. När en person behöver
              insatser från flera huvudmän uppstår lätt problem. Det är bara
              så att organisationen aldrig får gå före den enskilda människan.
            </seg>
          </u>
          <u>
            <seg>
              Nyligen införda åtgärder som kommunens och landstingens skyldigheter
              till gemensam individuell planering och erbjudandet om stöd för
              att underlätta för personer som vårdar närstående har ännu inte
              kunnat utvärderas, liksom inte heller den nya tillsynsorganisationen
              under Socialstyrelsen som ska stärka den sociala tillsynen.
            </seg>
          </u>
          <u>
            <seg>
              Den nya föräldrastödsstrategin till trots har föräldrarna ett
              stort samordningsansvar. I propositionen från 2009 om personlig
              assistans och andra insatser poängteras för första gången vikten
              av ett särskilt barnperspektiv. Dessutom avser regeringen att
              ge Socialstyrelsen i uppdrag att i samråd med Statens folkhälsoinstitut
              ta fram och löpande uppdatera en nationell guide med information
              om det stöd som finns för barn med funktionsnedsättning och vem
              som har ansvaret för att ge stödet.
            </seg>
          </u>
          <u>
            <seg>
              Jag kan ta mitt hemlän som exempel. Där har vi jobbat många år
              med att hitta olika samordnare mellan sjukhus och arbetsterapi,
              mellan kommuner och akutavdelningar och annat. Till slut hade
              vi så många samordnare att man diskuterade om vi behövde en samordnare
              för att samordna samordnarna. Det gäller alltså att vara försiktig
              med vad det är man gör.
            </seg>
          </u>
          <u>
            <seg>
              Trots allt detta och mer därtill behövs ytterligare åtgärder.
              För att inte bara lägga det ena ovanpå det andra avser regeringen
              att påbörja och fördjupa en analys av stöd och samordning till
              barn och unga med funktionsnedsättning. Det blir en viktig grund
              för den försöksverksamhet med samordnare som regeringen har för
              avsikt att påbörja, att man inte i slutändan ska behöva en samordnare
              som samordnar samordnarna.
            </seg>
          </u>
          <u>
            <seg>
              Vi moderater tycker att det här är väldigt bra, och det tycker
              tydligen de övriga ledamöterna i socialutskottet också. Jag ser
              fram emot en redovisning när försöksverksamheten med samordning
              utvärderats. Det är viktigt att allt det som regeringen gjort
              för att stärka insatserna för barn och unga med funktionsnedsättning
              kommer till sin rätt. Om vi gör mer fel och inte kommer rätt i
              den här delen har vi fortfarande inte underlättat för den enskilda
              människan, och det är alltid det som är vårt huvudansvar.
            </seg>
          </u>
          <note>
            Mot den här bakgrunden yrkar jag avslag på samtliga motioner
            och bifall till förslaget i socialutskottets betänkande.
          </note>
          <note type="speaker">
            Anf. 100 AGNETA LUTTROPP (MP):
          </note>
          <u>
            <seg>
              Fru talman! Jag ska börja med att göra något jag aldrig gjort
              förut: yrka bifall till förslaget i utskottets betänkande.
            </seg>
          </u>
          <u>
            <seg>
              Riksrevisionen tar i sin skrift Samordning av stöd till barn
              och unga med funktionsnedsättning Ett (o)lösligt problem? upp
              bristen på samordning mellan kommuner och landsting och ger en
              rad rekommendationer. Bland annat föreslår man en försöksverksamhet
              med samordnare för att komma till rätta med de situationer då
              barn och ungdomar hamnar mellan stolarna.
            </seg>
          </u>
          <u>
            <seg>
              Det kan till exempel finnas olika åsikter mellan landsting och
              kommun. Ett barn går i skolan och behöver ett läromedel. Detta
              är ett läromedel, säger landstinget, och då faller det på kommunen.
              Det är ett hjälpmedel, säger kommunen, och då faller det på landstinget.
              Detta resulterar definitivt i att eleven inte får något stöd över
              huvud taget, ett stöd som eleven har rätt till.
            </seg>
          </u>
          <u>
            <seg>
              Regeringen svarade på Riksrevisionens rapport att man planerar
              att göra en djupare analys av hur stödet och regelverket fungerar
              där man även har med åtgärder inom samverkan och samordning. Från
              början ville inte regeringen ha en försöksverksamhet, som Riksrevisionen
              föreslår. Men så småningom kom det till utskottets kännedom att
              regeringen planerar att starta en försöksverksamhet med samordnare.
              Den ska få hög prioritet och starta under det här året. Miljöpartiet
              kommer noga att följa denna försöksverksamhet och att den startar
              under 2012. Eftersom regeringen från början inte var beredd till
              detta vill vi se att den verkligen gör detta med hög prioritet.
            </seg>
          </u>
          <u>
            <seg>
              Detta behöver inte utredas mer. Det är så uppenbart att det inte
              fungerar som det borde. Under de 35 år som jag har arbetat med
              barn och ungdomar med funktionsnedsättning har detta alltid varit
              ett problem för barn, unga och deras familjer. Utrett det har
              man gjort sedan 1988. Det som inte behövs är ännu fler utredningar.
              Det som behövs nu är handling så att den här försöksverksamheten
              verkligen kommer till skott och det blir en försöksverksamhet
              som kommer att märkas hos familjerna.
            </seg>
          </u>
          <u>
            <seg>
              På något sätt kan jag lite uppgivet konstatera att det är synd
              att denna rapport över huvud taget har behövt skrivas. Det är
              ännu mer synd att man har kommit fram till att det inte fungerar
              efter så väldigt många år. Föräldrar undrar: Vart ska jag vända
              mig? Vem tar ansvar för det här? Hur ska jag få ihop alla professionella
              som har kontakt med min son? Varje dag upplever familjer detta,
              och varje dag det här kan förkortas med är en ren vinst.
            </seg>
          </u>
          <u>
            <seg>
              Det här är verkligen någonting som man kan säga äntligen om.
              Äntligen blir det av! Det är inte en dag för tidigt. Jag är väldigt
              glad att utskottet har en annan åsikt än den som regeringen nyss
              har pratat om och att man där har gått i linje med de motioner
              som vi i oppositionen har skrivit, motioner som helt står i samklang
              med det som Riksrevisionen har rekommenderat. Vi kommer att följa
              utvecklingen väldigt noga och se till att det kommer att finnas
              en försöksverksamhet.
            </seg>
          </u>
          <note type="speaker">
            Anf. 101 MARIA LUNDQVIST-BRÖMSTER (FP):
          </note>
          <u>
            <seg>
              Fru talman! Jag börjar också med att yrka bifall till förslaget
              i utskottets betänkande. Som så många som tidigare varit uppe
              i talarstolen har sagt är detta en väldigt viktig fråga: frågan
              om samordning av stöd till barn och unga med funktionsnedsättning.
              Riksrevisionen har tittat på verksamheten, hur stödet ser ut och
              hur samordningen ser ut och funnit att det finns en hel del kvar
              att göra men menar också att en del satsningar är gjorda.
            </seg>
          </u>
          <u>
            <seg>
              För ganska många år sedan kom det en lagstiftning om gemensamma
              nämnder. Man hoppades väldigt mycket på den lagstiftningen. Då
              skulle kommuner och landsting bilda gemensam nämnd, och man skulle
              inte sitta och bråka om pengapåsen. I stället skulle man samverka
              och arbeta tillsammans för att inte människor skulle falla mellan
              stolarna. Tyvärr är det inte många kommuner eller landsting som
              har provat gemensamma nämnder.
            </seg>
          </u>
          <u>
            <seg>
              Fru talman! Den bristande samordningen och den brist på samverkan
              som i flera fall råder innebär att ansvaret vilar tungt på föräldrarna.
              Som jag sade tidigare har man vidtagit en del åtgärder. Socialnämnden
              ska erbjuda anhöriga stöd. Alliansregeringen har också upprättat
              en föräldrastödsstrategi, och ett nationellt kunskapscentrum för
              anhöriga har fått i uppdrag att utveckla ett nationellt kunskapsstöd.
            </seg>
          </u>
          <u>
            <seg>
              När det gäller LSS, lagen om stöd och service till vissa funktionshindrade,
              fokuserar man också mer på barnens rätt och menar att barnets
              bästa alltid ska vara i centrum och beaktas. Man har infört registerkontroll
              när man anställer assistansanordnare och assistenter inom LSS.
            </seg>
          </u>
          <u>
            <seg>
              Barnombudsmannen och Handisam har också fått i uppdrag att samla
              erfarenheter och sprida information om metoder och strategier
              för hur barn och unga med funktionsnedsättning ska kunna påverka
              beslut som rör dem själva. Socialnämnderna har en skyldighet enligt
              LSS att erbjuda individuella planer, och det kan också öppna för
              samverkan. Vi har två tillkännagivanden från utskottet som ska
              återkopplas till riksdagen och som berör utarbetandet av bedömningsinstrument
              och hur beslut kring assistansersättning hanteras ute i landet.
            </seg>
          </u>
          <u>
            <seg>
              Herr talman! Riksförbundet för Rörelsehindrade Barn och Ungdomar
              har i en av sina årsrapporter visat på behovet av en samordning
              av kontakter för barnet och deras föräldrar. Vardagen för ett
              barn med funktionsnedsättning är långt ifrån enkel. Som förälder
              är man ständigt tvungen att berätta om sitt barns funktionsnedsättning
              för nya människor och nya kontakter. Man har sett att i genomsnitt
              möter familjerna 17 olika handläggare och 10 olika kontaktstöd
              varje år. Det här påverkar hela familjen, även syskon som många
              gånger upplever att föräldrarnas fokus blir väldigt splittrat,
              eftersom det enda som föräldrarna får jobba med är att försöka
              samordna alla kontakter kring barnet med funktionsnedsättning,
              något som tar väldigt mycket tid.
            </seg>
          </u>
          <u>
            <seg>
              Herr talman! Jag kan inte annat än hålla med RBU, Riksförbundet
              för Rörelsehindrade Barn och Ungdomar, om att det är rimligt att
              vi försöker göra en förändring för att samordna dessa kontakter.
              Det är helt oförsvarbart att föräldrar till barn med funktionsnedsättning
              ska ha en sådan här vardag där man får ägna all tid åt att administrera
              sina praktiska göromål.
            </seg>
          </u>
          <u>
            <seg>
              Därför är det mycket glädjande att regeringen nu har för avsikt
              att påbörja en försöksverksamhet med samordnare. Ett enigt socialutskott
              skriver att vi förutsätter att den här försöksverksamheten ges
              hög prioritet och påbörjas under 2012. Utskottet vill också att
              regeringen återkommer till riksdagen med en redovisning när försöksverksamheten
              har utvärderats.
            </seg>
          </u>
          <u>
            <seg>
              Men regeringen vill mer. Man vill också höra vad barnen och de
              unga säger och vad de tycker, och därför har Barnombudsmannen
              fått i uppdrag att undersöka hur barn med funktionsnedsättning
              upplever sin situation och det stöd de får. För att ge en greppbar
              helhetsbild av vilket stöd som finns och vilka som utför det kommer
              också Socialstyrelsen att ta fram en nationell guide.
            </seg>
          </u>
          <u>
            <seg>
              Herr talman! De insatser vi nu har talat om och fortsättningsvis
              kommer att tala om ett tag framöver skapar goda förutsättningar
              för att barn med funktionsnedsättning och deras familjer i stället
              kan sätta fokus på livskvalitet. Det ska ge förutsättningar att
              leva ett liv som alla andra.
            </seg>
          </u>
          <note type="speaker">
            Anf. 102 ANDERS W JONSSON (C):
          </note>
          <u>
            <seg>
              Herr talman! Jag pratade i går med mamman till en 16-årig kille
              med många olika komplicerade funktionsnedsättningar. Hon beskrev
              hur veckan kunde se ut: beställa färdtjänst för veckans transporter,
              kontakt med barnmottagningen för att få tag på barnläkare, besök
              på barn- och ungdomshabiliteringen för att träffa sjukgymnasten,
              telefonkontakt med assistansbolaget, besök på ortopedtekniska
              för att få ett nytt ståskal, ta elrullstolen till hjälpmedelscentralen
              för service, möte på träningsskolan, boka tid på ögonmottagningen
              för kontroll och så borde de ha fått tid på neurokirurgen för
              uppföljning.
            </seg>
          </u>
          <u>
            <seg>
              Den här mamman hade räknat och kommit fram till att hon hade
              haft kontakt med 23 olika enheter inom skola, socialtjänst, sjukvård
              och Försäkringskassan. När det för andra föräldrar räcker med
              att samordna besök hos tandläkaren så att det passar fritidsaktiviteter
              och skola arbetar de här föräldrarna till barn med komplicerade,
              ofta medfödda, funktionsnedsättningar i stort sett halvtid som
              samordnare av samhällets alla möjliga och omöjliga insatser. Det
              är därför inte konstigt att dessa föräldrar till barn med svåra
              funktionsnedsättningar inte sällan är långtidssjukskrivna, har
              sjukersättning eller arbetar deltid.
            </seg>
          </u>
          <u>
            <seg>
              Det är i det ljuset vi ska se Riksrevisionens rapport. Den sätter
              fingret på den verklighet som tusentals föräldrar befinner sig
              i. Riksrevisionen kommer med flera välunderbyggda rekommendationer,
              både till regeringen och till Socialstyrelsen. Det är bra att
              regeringen tar den här rapporten på största allvar genom att i
              första hand fördjupa de analyser som Riksrevisionen gjort och
              därefter påbörja försöksverksamhet med samordnare.
            </seg>
          </u>
          <u>
            <seg>
              Jag tycker att det är mycket positivt att det är ett enigt utskott
              som står bakom förslaget i betänkandet som även jag yrkar bifall
              till.
            </seg>
          </u>
          <note type="speaker">
            Anf. 103 EVA OLOFSSON (V):
          </note>
          <u>
            <seg>
              Herr talman! Att få barn är för de flesta av oss en av de viktigaste
              händelserna i livet, men om barnet föds med en funktionsnedsättning
              eller längre fram i barn- eller ungdomen får en sjukdom eller
              råkar ut för en olycka, ja, då vänds livet upp och ned. Vardagsliv
              och framtidsplaner förändras. Livet behöver inte bli sämre, men
              det blir annorlunda mot vad de flesta tänkt sig.
            </seg>
          </u>
          <u>
            <seg>
              Plötsligt är det, som många här har berättat om, en mängd olika
              myndigheter och instanser vars insatser behövs för att barnets
              och familjens vardag ska fungera med hälso- och sjukvårdens olika
              delar, Försäkringskassan, förskola och skola, kommunens stödinsatser,
              färdtjänst upp till 17 kontakter och ännu fler ska man hålla ordning
              på, har det sagts här i debatten.
            </seg>
          </u>
          <u>
            <seg>
              Riksrevisionen har i sin rapport Samordning av stöd till barn
              och unga med funktionsnedsättning Ett (o)lösligt problem? gått
              igenom hur det fungerar eller rättare sagt hur det inte fungerar
              i väldigt många fall. Jag tror att de flesta av oss, och det har
              vi redan hört här i debatten, som har träffat föräldrar med barn
              eller ungdomar med funktionsnedsättning känner igen oss i Riksrevisionens
              beskrivningar.
            </seg>
          </u>
          <u>
            <seg>
              Det är mångfalden av aktörer och olika huvudmän som skapar förvirring
              och problem. Förankring av samverkan uppåt i organisationen där
              de finns som sitter på pengarna och besluten saknas ofta. Ingen
              aktör anser sig ha ett uttalat mandat att driva samverkan, och
              ingen känner sig som huvudansvarig för stödet eller har en helhetssyn
              på vilka insatser som barnet eller ungdomen har. Det finns inte
              ens en aktuell och samlad information av vilka olika typer av
              stöd som finns och vem som står för dem.
            </seg>
          </u>
          <u>
            <seg>
              Ytterligare problem har uppstått med en många gånger långtgående
              privatisering av verksamheterna som har blivit ännu mer uppsplittrade.
              Kunskapen om att krav på och villkor om samverkan ska finnas med
              i avtalen verkar inte ha funnits, varvid en del privata aktörer
              inte alls tycker att det är deras sak att samarbeta. Man har dessutom
              på sina håll prestationsbaserade ersättningssystem som missgynnar
              samverkan. Det är helt enkelt inte lönsamt. Man får inte betalt
              för att samverka.
            </seg>
          </u>
          <u>
            <seg>
              Resultatet av allt detta är, som vi har hört, att det är föräldrarna
              eller föräldern som får ta samordningsansvaret. Det är inte konstigt
              att de är sjukskrivna i större utsträckning och har svårare att
              hävda sig på arbetsmarknaden än andra föräldrar. Inte minst blir
              det tufft om man är ensamstående förälder.
            </seg>
          </u>
          <u>
            <seg>
              Jag tror att vi alla kan vara överens om att här behövs förändring.
              Riksrevisionen har pekat på att regeringar av olika kulörer under
              decennier har försökt göra olika insatser, men det har inte fått
              de resultat eller effekter man har tänkt sig. Jag tycker att Riksrevisionen
              har många bra förslag, till exempel att fixa och uppdatera en
              nationell guide med information om vilket stöd barn med funktionsnedsättning
              kan få och vem som står för det, att se till att Försäkringskassan
              och Socialstyrelsen tar fram en vägledning för vad som är normalt
              föräldrastöd i förhållande till vilket stöd barnet med funktionsnedsättning
              kan behöva och att Socialstyrelsen granskar att det i avtalen
              mellan offentliga huvudmän och privata aktörer faktiskt finns
              med villkor om samverkan.
            </seg>
          </u>
          <u>
            <seg>
              Som flera har pratat om här behöver man starta en försöksverksamhet
              med samordnare som arbetar för att samverkan och samordning ska
              fungera. Riksrevisionen påpekar att detta är bra för barnen och
              familjerna, men det är också något som man bedömer skulle vara
              lönsamt samhällsekonomiskt.
            </seg>
          </u>
          <u>
            <seg>
              Jag tycker att det är bra att man ska göra en fördjupad analys
              av hur stödet och samordningen av insatserna till barn och unga
              med funktionsnedsättning fungerar. Jag hoppas att det kommer fram
              bra och konkreta förslag och att det kommer handling ut av detta.
              Det är bra att vi äntligen kommer att få en nationell guide som
              uppdateras när det gäller vilka stöd som finns och vad man har
              rätt till. Det är också bra att Barnombudsmannen ska prata direkt
              med barn och unga med funktionsnedsättning så att de kan ge sin
              egen syn på saker och ting. Ungdomsstyrelsen ska titta på levnadsvillkoren
              för unga med funktionsnedsättning, inte minst utifrån den tuffa
              situation som unga med funktionsnedsättning har. Ofta blir deras
              möjligheter till utbildning sämre. Många riskerar en mångårig
              arbetslöshet efter sin färdiga utbildning, och de hamnar i livslång
              fattigdom.
            </seg>
          </u>
          <u>
            <seg>
              Jag är som alla andra här glad åt att vi är överens om att ställa
              oss bakom en försöksverksamhet med samordnare och att en sådan
              påbörjas. Det var det förslag från Riksrevisionen som regeringen
              i den första omgången inte hämtade upp och ställde sig bakom.
              Det gläder mig att vi är så tydliga i utskottet och förutsätter
              att försöksverksamheten har hög prioritet och att den påbörjas
              under 2012.
            </seg>
          </u>
          <u>
            <seg>
              Jag är ganska säker på att en bra utformad försöksverksamhet
              kommer att visa att en sådan verksamhet med samordnare kommer
              att behövas runt om i hela landet, och inte bara i några delar.
              Den kommer att behövas permanent, och den kommer att underlätta
              för barnens och ungdomarnas och för deras förälders eller föräldrars
              skull. Men detta kommer också att vara något som vi tjänar på
              allihop samhällsekonomiskt.
            </seg>
          </u>
          <u>
            <seg>
              Herr talman! Med detta yrkar jag bifall till utskottets förslag
              i betänkandet.
            </seg>
          </u>
          <note type="speaker">
            Anf. 104 ROLAND UTBULT (KD):
          </note>
          <u>
            <seg>
              Herr talman! Riksrevisionen har en viktig uppgift: att utföra
              en sammanhållen och heltäckande granskning av den statliga verksamheten.
              Som enda myndighet kan den granska hela beslutskedjan riksdag,
              regering och myndigheter.
            </seg>
          </u>
          <u>
            <seg>
              Det vi debatterar i dag är regeringens skrivelse med anledning
              av Riksrevisionens rapport Samordning av stöd till barn och unga
              med funktionsnedsättning Ett (o)lösligt problem?
            </seg>
          </u>
          <u>
            <seg>
              Stöd till personer med funktionsnedsättning regleras av olika
              lagar och förordningar. Stödet ges av stat, kommun och landsting.
              Intentionen hos både regering och riksdag är att familjer med
              barn med funktionsnedsättning ska kunna leva ett så normalt liv
              som möjligt. I dag är det ca 50 000 barn och unga under 19 år
              med funktionsnedsättning som har någon form av stöd.
            </seg>
          </u>
          <u>
            <seg>
              Detta, herr talman, är ett oerhört viktigt område. Jag vet hur
              man sliter i många familjer där det finns barn och unga med funktionsnedsättning.
              Det krävs nästan att föräldrarna ska våra experter på vår lagstiftning
              för att försäkra sig om att deras barn ska få rätt insatser och
              de bästa insatserna. De har ett otal kontakter med en lång rad
              av vård- och omsorgsgivare och myndigheter.
            </seg>
          </u>
          <u>
            <seg>
              Riksförbundet för Rörelsehindrade Barn och Ungdomar, RBU, som
              har nämnts flera gånger här, gjorde en undersökning för en tid
              sedan som visar att föräldrar till barn med funktionsnedsättning
              i genomsnitt har kontakt med 17 olika personer och instanser när
              det gäller stödinsatser för deras barn. Vi hörde Anders W Jonsson
              här nyss i talarstolen berätta om en förälder som har kontakt
              med 23 olika instanser.
            </seg>
          </u>
          <u>
            <seg>
              Jag och Kristdemokraterna menar att samhället har ett ansvar
              för att förenkla vardagen för dessa barn och deras föräldrar.
              Det blir lätt ett stuprörstänkande både inom och mellan ansvariga
              huvudmän med bristande information som följd. Då är det föräldrarna
              som får ta hela ansvaret för att informera sig om och samordna
              det stöd som deras barn med funktionsnedsättning behöver. Det
              är en mycket betungande uppgift som inte sällan leder till högre
              sjukfrånvaro, arbetslöshet och förtidspension för föräldrarna.
              Det borde förstås vara tvärtom att man utgick från familjen och
              sedan skräddarsydde stödet utifrån det behov som finns.
            </seg>
          </u>
          <u>
            <seg>
              Riksförbundet för Rörelsehindrade Barn och Ungdomar har frågat
              sina medlemmar hur de skulle vilja att samhällets stöd var uppbyggt
              och får då ett entydigt svar: Det familjerna behöver och vill
              ha är en koordinator, lots, agent eller spindel i nätet. Olika
              benämningar, men samma funktion. En bättre samordning skulle öka
              tryggheten för barnen och befria föräldrar från en del av den
              omfattande administrationen av de olika insatserna.
            </seg>
          </u>
          <u>
            <seg>
              Vad avser då regeringen att göra, och vad har man gjort? Regeringen
              har redan vidtagit en rad åtgärder med samma syfte som Riksrevisionen.
              Det är lite för tidigt att kunna se de totala effekterna av de
              regeländringar som har trätt i kraft så sent som 2010 och 2011.
              Det är bland annat nya bestämmelser om samverkan mellan landsting
              och kommuner och individuella planer för personer som omfattas
              av LSS i samverkan.
            </seg>
          </u>
          <u>
            <seg>
              Ytterligare åtgärder kommer att vidtas med anledning av revisionens
              iakttagelser. Bland annat ska åtgärder inom områdena samordning,
              samverkan, regeltillämpning samt informationsförsörjning analyseras
              för att förbättra situationen för barn och unga med funktionsnedsättning
              och deras familjer.
            </seg>
          </u>
          <u>
            <seg>
              Vidare avser regeringen att ge Socialstyrelsen i uppdrag att
              i samråd med Statens folkhälsoinstitut ta fram en nationell guide.
              Den ska fortlöpande uppdateras och ge information om de stöd som
              barn med funktionsnedsättning kan få samt om vilka huvudmän som
              ansvarar för respektive stöd.
            </seg>
          </u>
          <u>
            <seg>
              Herr talman! Barns och ungas egna synpunkter ska efterhöras genom
              Barnombudsmannen. Den kanske allra viktigaste informationen måste
              komma från dem som är mest berörda. Det ligger också i hela vår
              syn i utskottet på barns rättigheter att lyssna på barnet i större
              utsträckning än tidigare.
            </seg>
          </u>
          <u>
            <seg>
              Regeringen har också för avsikt att påbörja en försöksverksamhet
              med samordnare. Jag tror att försöksverksamheten kommer att visa
              att en samordnare för barn och unga med funktionsnedsättning är
              samhällsekonomiskt lönsam. Det kommer också att hjälpa föräldrarna
              att hävda sig på arbetsmarknaden. Framför allt kommer det att
              bli en förbättrad situation för barnen och ungdomarna med funktionsnedsättning.
            </seg>
          </u>
          <u>
            <seg>
              Kristdemokraterna yrkar bifall till utskottets förslag i betänkandet,
              vilket innebär att vi har tagit del av regeringens pågående och
              planerade åtgärder och att regeringens skrivelse läggs till handlingarna.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Havsmiljö m.m.
          </note>
          <note>
            Föredrogs
          </note>
          <note type="speaker">
            Anf. 105 JAN-OLOF LARSSON (S):
          </note>
          <u>
            <seg>
              Herr talman! I Bohuslän, som jag kommer ifrån, har människor
              levt av och med havet i alla tider. Det vi ser nu är att utfiskning
              och övergödning hotar inte bara miljön och den biologiska mångfalden
              utan också människors möjlighet att försörja sig. Det är allvarligt.
            </seg>
          </u>
          <u>
            <seg>
              Därför har vi politiker ett särskilt ansvar att säkerställa att
              det även i fortsättningen går att leva på havet och att de verksamheter
              vi bedriver där är hållbara så att nästa generation kan ta vid.
              Det handlar om våra kustsamhällens överlevnad. Särskilt måste
              vi se till att den småskaliga verksamheten med fiske, vattenbruk
              och friluftsturism säkras.
            </seg>
          </u>
          <u>
            <seg>
              Regeringen lyfter upp sitt engagemang för arbetet med havsmiljön
              och säger att detta är en prioriterad fråga. Man har sammanfört
              pengar från olika konton till ett havsmiljöanslag och säger sig
              satsa kraftigt på detta område.
            </seg>
          </u>
          <u>
            <seg>
              Det kan vara en fördel att på ett tydligt sätt sammanföra resurserna
              så att vi kan se om resurserna ökar eller minskar och vad som
              förväntas göras för pengarna. När vi nu studerar regeringens ambitioner
              för havsmiljöarbetet på sikt så kan vi konstatera att ambitionerna
              och resurserna faller inom några år. Havsmiljön och ekosystemets
              mångfald riskerar att kraftigt försämras om de politiska ansträngningarna
              inte intensifieras för att åtminstone hålla tillbaka den negativa
              utveckling för vår havsmiljö som vi nu kan se.
            </seg>
          </u>
          <u>
            <seg>
              Herr talman! Det gränslösa miljöarbetet behövs mer än någonsin.
              Östersjön är ett bra exempel på varför Sverige och EU behöver
              de initiativ som vi socialdemokrater efterfrågar. Ett av världens
              mest trafikerade havsområden, som Östersjön är, behöver ett bra
              havsmiljöarbete. Vi behöver hitta vägar att reglera och skydda
              den marina miljön i Östersjön. Det och andra initiativ behövs
              också för att den ständigt ökande sjöfarten ska vara säker och
              miljöriktig.
            </seg>
          </u>
          <u>
            <seg>
              De utsatta arterna och den känsliga marina miljön i Östersjön
              behöver få hämta sig från den övergödning som tyvärr verkar ha
              blivit ett normaltillstånd. Här finns mycket att göra, och vi
              har konkreta förslag på hur vi kan få i gång arbetet med att förbättra
              Östersjön och andra havsmiljöer.
            </seg>
          </u>
          <u>
            <seg>
              En ny rapport från Östersjöländernas samarbetsorganisation Helcom,
              kommissionen för skydd av Östersjön, som kom i dagarna visar att
              utsläppen av fosfor är betydligt större än vad som rapporterats
              tidigare. Forskarna bakom den senaste rapporten kunde genom provtagningar
              i den ryska floden Luga, som rinner ut i Östersjön, visa att det
              inte alls var 10 ton fosfor som runnit ut i Östersjön så var det
              enligt fosforfabrikens egna beräkningar utan 1 000 ton.
            </seg>
          </u>
          <u>
            <seg>
              Det finns alltså mycket kvar att göra. Om inte beräkningarna
              av hur mycket utsläpp som görs stämmer blir det också svårt att
              identifiera och analysera vilka åtgärder som behövs. I många fall
              kan åtgärderna vara för kraftlösa för att förbättra Östersjöns
              situation.
            </seg>
          </u>
          <u>
            <seg>
              Herr talman! I dag handlar debatten om miljö- och jordbruksutskottets
              betänkande om 19 motionsyrkanden om svensk och internationell
              havsmiljö. Jag tänkte beröra ett par av dem.
            </seg>
          </u>
          <u>
            <seg>
              Ett sätt att prioritera havsmiljön och jobba preventivt med potentiella
              miljöhot är att hantera frågan om inventering av gamla oljeläckande
              vrak längs de svenska kusterna. Problemet är särskilt viktigt
              på västkusten. Här har regeringen tagit för lång tid på sig att
              agera och måste skyndsamt komma med lösningar. Jag hoppas att
              den nya miljöministern visar ett större engagemang i frågan än
              hennes företrädare.
            </seg>
          </u>
          <u>
            <seg>
              Bara i Skagerrak finns 261 kända vrak som är identifierade som
              potentiella miljöhot. 20 av dessa ligger nära den svenska kusten.
              Tekniken och möjligheterna att lösa problemet med dessa vrak finns.
              Att tömma vraken på olja och sanera dessa anses kostsamt, men
              kostnaderna för förorenade kuster är betydligt högre. Så det är
              gynnsamt för såväl en god havs- och kustmiljö som samhällsekonomin
              att sanera dessa. Vi föreslår att en handlingsplan snarast upprättas
              för att se över det här problemet. I handlingsplanen bör tiden
              för sanering, vilka platser som är aktuella samt riskklass anges.
              Regeringen måste agera innan katastrofen är ett faktum.
            </seg>
          </u>
          <u>
            <seg>
              Herr talman! Som jag tidigare i mitt anförande beskrev är Östersjön
              väldigt utsatt. Övergödning och föroreningar från fartygstrafik,
              jordbruk, industrier och skogsbruk har lett till att Östersjön
              drabbats hårt. Det har medfört konsekvenser för det skyddade djur-
              och naturlivet, som är speciellt för Östersjön. Kväveutsläppet
              runt Östersjön och den övergödning som det har medfört har resulterat
              i syrebrist. Utsläppsminskning av kväve och fosfor är därför det
              viktigaste vi kan göra för att förbättra situationen i och runt
              Östersjön.
            </seg>
          </u>
          <u>
            <seg>
              Det finns i dag ca 400 000 undermåliga enskilda avlopp i Sverige.
              I praktiken strider dessa avlopp mot lagen. Utsläpp av avloppsvatten
              som inte är tillräckligt renat från fosfor och kväve bidrar till
              övergödningen.
            </seg>
          </u>
          <u>
            <seg>
              Regeringen har tidigare satt sin tilltro till att ROT-arbete
              skulle kunna öka takten när det gäller att åtgärda problematiken.
              Men det finns inga uppgifter om att så sker i dag. Regeringen
              bör återkomma med information om hur man avser att arbeta för
              att minska den bristande tillsyn av enskilda avlopp som förekommer
              i vissa kommuner. Man bör också se över om högre krav kan ställas
              på enskilda husägare att åtgärda bristfälliga enskilda avlopp.
            </seg>
          </u>
          <u>
            <seg>
              Herr talman! En form av rening i haven som har visat sig vara
              mycket effektiv ur både ekologisk och ekonomisk synvinkel utgörs
              av odling av blåmusslor. Socialdemokraterna anser att regeringen
              bör pröva ett system där musselodlare ersätts för sin miljöinsats
              på samma sätt som odlare av fångstgrödor på land. Ersättningen
              skulle kunna baseras på mängden producerade musslor och skulle
              beräknat på dagens produktion kräva en budget på futtiga 2 miljoner
              kronor, vilket skulle kunna finansieras genom en omfördelning
              inom anslaget Åtgärder för havs- och vattenmiljö. Det skulle också
              gynna odlingen av musslor för foderändamål och därmed minska fisket
              av foderfisk, vilket gynnar den biologiska mångfalden i havet.
              Det skulle även ge en bra ekonomisk grund för satsningar på musselodling
              både på västkusten och på östkusten.
            </seg>
          </u>
          <u>
            <seg>
              I skrivelsen om en sammanhållen svensk havspolitik säger regeringen
              att en satsning behövs för att möjliggöra en storskalig utbyggnad
              av musselodlingen inom utvalda områden längs den svenska kusten.
            </seg>
          </u>
          <u>
            <seg>
              Utskottet har tidigare angivit att man delar regeringens bedömning
              om behovet av en sådan satsning samt att LOVA-bidragen bör kunna
              främja detta. Regeringen föreslog att 100120 miljoner kronor skulle
              avsättas från och med 2010 åt LOVA-projekt som framför allt syftar
              till att minska övergödningen, bland annat genom musselodlingar.
              Om regeringen tänker följa upp löften med reella förslag säger
              jag: Avsätt ett par procent av LOVA-satsningen till miljöstöd
              för musselodlingarna! Ge dessa samma förutsättningar att delta
              i miljöarbetet och skapa sysselsättning som ni gör inom jordbruket!
            </seg>
          </u>
          <u>
            <seg>
              Herr talman! Havsmiljöarbetet måste prioriteras högre. Att som
              regeringen komma med fina ord räcker inte, utan det måste följas
              av konkreta förslag. Vi socialdemokrater vill se att Sverige vågar
              gå före och kan vara en förebild för miljöarbetet inte bara i
              Östersjöområdet och i EU utan också i världen. Det är viktigt,
              inte minst när det kommer till havsmiljöarbetet i vår närhet,
              att vi får fler bindande regler och avtal med länder runt omkring
              Östersjön och Västerhavet.
            </seg>
          </u>
          <note>
            Jag yrkar bifall till reservation 6 och 10.
          </note>
          <note type="speaker">
            Anf. 106 KEW NORDQVIST (MP):
          </note>
          <u>
            <seg>
              Herr talman! Vi pratar nu om miljö- och jordbruksutskottets betänkande
              MJU9 om havsmiljö. Jag tänkte inte prata om hav. Jag tänkte prata
              om sjön Vättern.
            </seg>
          </u>
          <u>
            <seg>
              Viktor Rydberg skrev de kända orden Gläns över sjö och strand.
              Det gjorde han i romanen Vapensmeden . Den tonsattes sedan, som
              bekant, av Alice Tegnér. Det Viktor Rydberg skrev och beskrev
              var alltså en hyllning till sjön Vättern.
            </seg>
          </u>
          <u>
            <seg>
              Sjön Vättern, Sveriges näst största sjö och Europas sjätte största
              insjö, har inte bara en plats i våra hjärtan. I Vätterns klara
              och kalla vatten trivs till exempel röding som här har ett av
              de sydligaste bestånden i landet.
            </seg>
          </u>
          <u>
            <seg>
              Vättern har sin avrinning via Motala ström, och tillflöden sker
              via några mindre åar, varför omsättningen av vattnet är långsam.
              Omloppstiden är drygt 62 år. Den vattendroppe som kom till Vättern
              1950 kan nog räkna med att lämna Vättern detta år. Som kuriosa
              kan jag säga att jag råkar vara född just 1950. För mig gäller
              det väl att börja positionera mig vid Motala ström.
            </seg>
          </u>
          <u>
            <seg>
              Vätterns fina vattenkvalitet lockar inte bara till fiske. Människorna
              runt Vättern, som tar sitt dricksvatten från sjön, är ca 250 000.
              I ett europeiskt perspektiv utgör Vättern en fantastisk vattentäkt
              på lite sikt.
            </seg>
          </u>
          <u>
            <seg>
              I syfte att bevara sjöns unika egenart och vattenkvalitet bildades
              redan 1957 Vätternvårdsförbundet. Man vill samordna åtgärder,
              övervakningsprogram och forskning i och omkring Vättern. Medlemmar
              är kommuner, landsting, länsstyrelser, företag med flera runt
              just Vättern.
            </seg>
          </u>
          <u>
            <seg>
              Vättern skyddas också av fyra riksintressen, enligt miljöbalken.
              Det är friluftsliv, fiske, natur och kulturmiljö. Dessutom är
              Vättern i sin helhet en del av EU:s nätverk av skyddade områden,
              ett så kallat Natura 2000-område, och har därmed ett stort riksintresse.
            </seg>
          </u>
          <u>
            <seg>
              I denna unika sjö vill Försvarsmakten öka den militära verksamheten
              med 300 procent. Man vill alltså utöka flygverksamheten över Vättern
              från dagens 20 till 80 dagar per år. Man vill även kunna öva och
              fälla bomber 10 nätter per år, och man vill ha tillstånd att kunna
              ha skarpa stridsövningar tillsammans med främmande makt, där attackplanet
              JAS 39 Gripen, flera olika helikoptertyper och raketer med undervattensexplosioner
              ska användas. Målen är både land- och sjöbaserade. Man har ansökt
              om att få skjuta bland annat 10 000 raketer och avlossa 30 000
              skott med automatkanon i Vätterns dricksvatten. Dessutom vill
              man öka utsläppen av flygfotogen från 193 kubikmeter till 5 600
              kubikmeter varje år. Flyghöjderna för JAS 39 Gripen varierar mellan
              100 och 400 meter, och för de fyra olika helikoptertyperna är
              flyghöjden lägre än 100 meter.
            </seg>
          </u>
          <u>
            <seg>
              Ökningen av utsläpp från flygfotogen får en dramatisk effekt
              och ger naturkonsekvenser. Särskilt belastade områden är målområdet
              men även vändkurvorna för JAS 39 Gripen vid Karlsborg och Visingsö,
              där ökat kraftpådrag ger ökat utsläpp.
            </seg>
          </u>
          <u>
            <seg>
              Projektskrot som bly, stål och koppar kommer att påverka sjön
              och vattenkvaliteten negativt. Ingen bottensanering är planerad.
              Området skulle kunna få beteckning som plats för dumpning av miljöfarligt
              gods.
            </seg>
          </u>
          <u>
            <seg>
              Den föreslagna ökningen av bombningar i Vättern medför ökade
              risker för bland annat blyutsläpp, som kan komma att påverka dricksvattnet.
              Den utökade flygverksamheten bidrar även till ökat buller, vilket
              kommer att ha negativ inverkan på bland annat näringsliv, turism,
              djurliv och rekreation inom ett stort geografiskt område.
            </seg>
          </u>
          <u>
            <seg>
              I mitt tycke är det ofattbart att försvarets intresse av att
              få öva ska få gå före intresset av att slå vakt om Vättern, denna
              pärla. Det är uppenbart att skyddet av Vättern behöver stärkas.
            </seg>
          </u>
          <u>
            <seg>
              Därför yrkar jag bifall till motion MJ292.
            </seg>
          </u>
          <note type="speaker">
            Anf. 107 JOSEF FRANSSON (SD):
          </note>
          <note>
            Herr talman! Jag börjar med att yrka bifall till Sverigedemokraternas
            reservation nr 11.
          </note>
          <u>
            <seg>
              Jag tänkte prata lite här i dag om den motion och det förslag
              som ligger till grund för reservationen, som likt många andra
              förslag i detta betänkande handlar om Östersjöproblematiken och
              övergödningen, som är det som alla partier i denna kammare är
              högst medvetna om och engagerade i att försöka hitta lösningar
              på.
            </seg>
          </u>
          <u>
            <seg>
              Jag föreslår dock, tillsammans med mitt parti, en lite annan
              lösning, en ny teknik, som jag tror väldigt mycket på. Det går
              kort och gott ut på att ta upp näringsämnen som redan finns i
              sjön, snarare än att fortsätta med att man ska minska utsläppen.
              Det är förvisso gott, men det kanske någon gång kommer till vägs
              ände när man inte kan göra så mycket mer på den fronten. Då kanske
              man måste titta ytterligare på att ta bort näringsämnen som redan
              finns där.
            </seg>
          </u>
          <u>
            <seg>
              Jag har varit i kontakt med en person på Kungliga Tekniska högskolan
              som leder just ett sådant här projekt som jag tycker är väldigt
              intressant. Det är så att säga en trestegsraket, där man i slutänden
              kanske rent av kan tjäna pengar på att göra en insats för miljön.
              Man plockar helt enkelt upp alger från Östersjön och gör om det
              till biogas, och restprodukterna kanske man kan köra ut på åkrarna
              som jordförbättringsmedel och gödning. Det är med andra ord tre
              flugor i en smäll. Man får bort algerna, man kanske bidrar till
              att minska vårt beroende av fossila bränslen och till sist minskar
              man vårt beroende av handelsgödsel. Till råga på allt kanske man
              till och med kan tjäna pengar på detta och driva det kommersiellt,
              vilket forskningsledaren var mycket hoppfull om att det skulle
              kunna leda till.
            </seg>
          </u>
          <u>
            <seg>
              Idéerna är inte få när det gäller Östersjöproblematiken. Jag
              har goda förhoppningar om att det här skulle kunna bli en stor
              dellösning. Det här är inget skarpt förslag, utan reservationen
              går ut på att vi ska lyfta upp den här frågan, inhämta information
              och se vart det kan leda. Sedan kanske vi rent av tillsammans
              kan göra någonting längre fram för att stötta ett sådant här projekt
              eller staka ut någon form av riktlinjer för att komma i gång med
              det.
            </seg>
          </u>
          <u>
            <seg>
              Jag ser, som sagt, med god förhoppning på detta projekt och hoppas
              få se mer och lära mig mer om de möjligheter som finns.
            </seg>
          </u>
          <note type="speaker">
            Anf. 108 EMMA WALLRUP (V):
          </note>
          <u>
            <seg>
              Herr talman! Jag stöder alla reservationer där Vänsterpartiet
              är med, men för tids vinnande yrkar jag bifall endast till reservationerna
              3, 4 och 9.
            </seg>
          </u>
          <u>
            <seg>
              Övergödning är det enskilt största hotet mot Östersjöns överlevnad.
              Trots de insatser som har gjorts har utsläppen av fosfor och kväve
              till vatten inte minskat tillräckligt. Jordbruket men även skogsbruket
              bidrar till övergödningen. Det mesta kommer från handelsgödsel.
              Produktionen och konsumtionen av livsmedel står för 70 procent
              av kväve- och fosfortillförseln. Med politiska styrmedel finns
              det inom jordbruket stor potential att minska utsläppen. Vi vill
              därför börja med att till exempel införa skatt på handelsgödsel.
              Vi beklagar att den borgerliga regeringen avskaffade den tidigare
              skatten. Vi vill ha tillbaka den skatten, och intäkterna ska oavkortat
              gå tillbaka till jordbruket genom stöd till miljöåtgärder.
            </seg>
          </u>
          <u>
            <seg>
              Genom att ligga på för att fler länder ska införa skatt på handelsgödsel
              kan vi ställa om jordbruket gemensamt. Genom att gå före i Sverige
              men också att ge tillbaka pengarna till jordbrukaren i form av
              miljöstöd kan vi stödja omställningen av jordbruket utan att hota
              den inhemska produktionen och konkurrenskraften. Enligt färsk
              forskning från Sveriges lantbruksuniversitet medför rätt utförd
              ekologisk odling mindre utsläpp av kväve och fosfor. Ekologisk
              produktion skapar dessutom ett levande landskap med fler pollinerare
              och småfåglar som kan bidra till viktiga ekosystemtjänster och
              öka resiliensen mot klimatförändringarna.
            </seg>
          </u>
          <u>
            <seg>
              Det är mycket tråkigt att regeringens mål om 20 procent certifierad
              ekologisk jordbruksmark inte uppnåddes 2010. Regeringen avskaffade
              vinklade stöd till ekologisk odling och gjorde över lag alldeles
              för lite för att målet skulle uppfyllas. Vänsterpartiet vill ha
              ett ökat ekonomiskt stöd för ekologisk produktion, informationskampanjer
              och ökad ekologisk upphandling. För att minska övergödningen vill
              vi också att lantbrukare ska uppmuntras att utveckla kantzoner
              och bevara våtmarker som kan fånga upp näringen och använda dammar
              och musselodlingar bland annat.
            </seg>
          </u>
          <u>
            <seg>
              Ett mycket stort problem är köttproduktionen, som ytterligare
              späder på utsläppen av näringsämnen och övergödningen. Så kallade
              djurfabriker bidrar till stora utsläpp till mark och vatten, vilket
              bland annat togs upp i dokumentären Vårt grisiga hav i maj 2011.
              Det är en mycket viktig fråga. Det är ohållbart för Östersjön
              och ur en klimataspekt då köttproduktionen bidrar till utsläpp
              i nivå med hela transportsektorn.
            </seg>
          </u>
          <u>
            <seg>
              Ett stort problem i länderna runt Östersjön är de växande utsläppen
              från stora djuruppfödningar, och detta bör uppmärksammas mycket
              mer. Det är ett av skälen till att Vänsterpartiet verkar för att
              köttkonsumtionen ska minska. Vi gläds åt att ha stöd från Miljöpartiet
              för vår reservation nr 9 där vi kräver just detta. Vi hoppas att
              även Socialdemokraterna och de borgerliga partierna kan ansluta
              sig.
            </seg>
          </u>
          <u>
            <seg>
              Det är väldigt viktigt att verka för att problemen med storskalig
              boskapsuppfödning och hög köttkonsumtion lyfts upp i arbetet inom
              EU:s Östersjöstrategi och inom Helcom. Varje år betalar EU ut
              11,6 miljarder kronor i jordbrukssubventioner till länderna kring
              Östersjön. Enligt Världsnaturfonden går 90 procent av de här bidragen
              till verksamheter som kan öka näringsläckaget till Östersjön.
              Den svenska regeringen borde verka för att de här subventionerna
              avskaffas. Så länge de finns kvar bör de endast betalas ut till
              de jordbruk som har en inriktning mot ekologisk hållbarhet.
            </seg>
          </u>
          <u>
            <seg>
              Det är synd att de borgerliga partierna och Socialdemokraterna
              inte vill stödja våra reservationer, men det finns fortfarande
              en chans att göra det.
            </seg>
          </u>
          <note type="speaker">
            Anf. 109 LARS HJÄLMERED (M):
          </note>
          <u>
            <seg>
              Herr talman! Då var det dags för debatt med miljö- och jordbruksutskottet
              igen. Den här gången är det ett motionsbetänkande om havsmiljö
              som jag tycker innehåller en lång rad olika frågor: samarbetet
              länderna runt Östersjön emellan, övergödning och en lång rad andra
              frågor.
            </seg>
          </u>
          <u>
            <seg>
              Jag tänkte nog vara lite mer positiv än Jan-Olof Larsson och
              försöka beskriva vad som faktiskt görs med politisk prioritet
              när det handlar om havsmiljö. Det är avsatta medel och en serie
              av olika konkreta åtgärder som har gjorts och som görs för att
              stegvis förbättra miljösituationen i Östersjön och i Västerhavet.
            </seg>
          </u>
          <u>
            <seg>
              Jag tycker i sammanhanget att det också är viktigt att peka på
              hur allvarlig miljösituationen är och ta utgångspunkt i detta.
              Östersjön är ju ett väldigt utsatt och i många stycken sargat
              hav. Vi har kunnat se där och även i Västerhavet att vi länge
              har haft ett fiske som har gått utöver vad som är långsiktigt
              hållbart och bedrivits på ett sätt vi inte kan göra över tid.
            </seg>
          </u>
          <u>
            <seg>
              Jag tycker också att det i sammanhanget är viktigt att peka på
              den andra sidan av detta. Låt mig ta fram ett exempel på det positiva,
              möjligheterna som finns när det gäller bad, båtfärder, fritidsfiske
              och att kunna njuta av fantastiska skärgårdsmiljöer, som jag gör
              sommartid i Jan-Olof Larssons och Lars Tysklinds hemtrakter i
              Bohuslän till exempel. Närmast omistliga värden tycker jag att
              vi har där. Det om inte annat är ett viktigt skäl för att fortsätta
              att arbeta aktivt och prioritera havsmiljöfrågorna. Och prioritet
              har verkligen de här frågorna fått. Under förra mandatperioden
              var det 1 havsmiljömiljard och under denna mandatperiod är det
              drygt 2 miljarder kronor som avsätts på lite olika sätt.
            </seg>
          </u>
          <u>
            <seg>
              Det finns en serie exempel. Vi har en havs- och vattenmyndighet
              hemma i Göteborg som har ett samlat och särskilt uppdrag kring
              havsmiljöfrågorna och som arbetar för fullt sedan ett drygt halvår
              tillbaka. Vi har bildandet av marina reservat och en marin nationalpark.
              Vi har en serie lokala vattenvårdssatsningar. Det är båttvättar,
              musselodling och en mängd andra saker i stort och i smått, där
              man tar steg för att förbättra miljösituationen.
            </seg>
          </u>
          <u>
            <seg>
              Men vi har också väldigt mycket kvar att göra över tid för att
              verkligen ta oss an en av vår tids riktigt svåra och stora utmaningar.
              Jag tänkte, herr talman, peka på tre utmaningar som ligger framför
              oss under de kommande åren.
            </seg>
          </u>
          <u>
            <seg>
              Först övergödningen, som ju är Östersjöns riktigt stora problem
              och samtidigt internationellt till sin natur. De senaste åren
              har det i det här internationella samarbetet fattats beslut om
              att alla länder runt Östersjön ska öka fosforreningen och fatta
              beslut om att införa fosfatfria tvättmedel något som är självklart
              i Sverige men som alla länder runt Östersjön faktiskt inte har
              infört ännu. Det kan vara så pass enkla saker som behöver göras
              så att man också ser när vi hanterar den här frågan att den insats
              vi gör i Sverige är lika viktig som den som sker i Polen, Tyskland,
              Litauen eller något av de andra länderna.
            </seg>
          </u>
          <u>
            <seg>
              Den andra utmaningen är den biologiska mångfalden, särskilt skulle
              jag vilja säga när det handlar om fiskebestånden. Reglerna är
              gemensamma i Europa och under översyn just nu. I det arbetet tycker
              jag att det är viktigt att se efter om det kan vara möjligt att
              få in fler fiskarter i förvaltningsplanen jämte torsk, lax och
              ål, som i dag har i vetenskap grundade förvaltningsplaner, så
              att man får en långsiktighet i förvaltningen av fisket. Man behöver
              också titta på annat, som redskap och utkast, utifrån att vi ska
              ha ett långsiktigt hållbart fiske, kort och gott kunna fortsätta
              leva av vad havet har att ge också i framtiden.
            </seg>
          </u>
          <u>
            <seg>
              Den tredje utmaningen för havsmiljön jag vill peka på, herr talman,
              handlar om sjöfarten. Med det land vi har, med vatten runt oss,
              i en liten avkrok av Europa eller vad vi ska säga kan vi konstatera
              att sjöfarten är helt avgörande för Sverige och för det svenska
              välståndet. Vi behöver kunna transportera människor och transportera
              gods till och från Sverige. Goda kommunikationer är en förutsättning
              för tillväxt och välstånd. Och en god ekonomi är en förutsättning
              för att kunna ha en offensiv miljöpolitik.
            </seg>
          </u>
          <u>
            <seg>
              Sjöfarten som sådan har ju vissa miljöfördelar i långväga transporter,
              men det finns också utmaningar kopplade till sjöfarten, framför
              allt kring olyckor och tillbud och driften av fartyg när det kommer
              till miljöpåverkan. Det är rätt stora utmaningar som den branschen
              långsiktigt nu måste ta sig an utifrån lagar och regler men också
              när det gäller att ta ett eget ansvar.
            </seg>
          </u>
          <u>
            <seg>
              Där finns otroliga möjligheter. Bland mycket annat i teknikutvecklingen
              just nu tittar man ju på alternativa bränslen, metanol, DME och
              gas. Man tittar också på hur man kan operera och styra fartyg
              på ett bättre sätt med hjälp av gps, datorer och sådant, till
              exempel för att kunna separera trafiken i Östersjön och Västerhavet
              för att minska risken för olyckor och tillbud, men också för att
              kunna få optimala rutter när man kör ett handelsfartyg utifrån
              sådana saker som vind, våghöjd och liknande för att få fram det
              som är riktigt bra för att därigenom kunna minska bränsleförbrukning
              och på så sätt minska utsläppen.
            </seg>
          </u>
          <u>
            <seg>
              Vi har ett stort politiskt ansvar för att fortsätta ställa tydliga
              och höga miljökrav på sjöfarten. Men i sammanhanget ska man också
              inskärpa branschens ansvar för att få fram ny teknik och för att
              minska sin miljöpåverkan och risken för olyckor och tillbud.
            </seg>
          </u>
          <u>
            <seg>
              Situationen i Östersjön och Västerhavet är oroande. Vi har omistliga
              värden vi inte får tappa. Därför tycker jag att det är avgörande
              och viktigt att vi har en allians som prioriterar och fortsätter
              att prioritera havsmiljöfrågorna på den politiska dagordningen
              med avsatta pengar, internationellt arbete och saker som görs
              i stort och smått för att stegvis förbättra miljösituationen.
            </seg>
          </u>
          <u>
            <seg>
              Med det, herr talman, känner jag mig trygg med att yrka bifall
              till förslaget i betänkandet och avslag på samtliga reservationer.
            </seg>
          </u>
          <note type="speaker">
            Anf. 110 JAN-OLOF LARSSON (S) replik:
          </note>
          <u>
            <seg>
              Herr talman! Vi är överens om mycket, Lars. Väldigt mycket är
              vi överens om, men vi har naturligtvis ett politiskt ansvar. Du
              säger att man kan ställa krav på näringarna och så vidare, men
              vi måste ju ställa krav utifrån våra politiska ambitioner också
              så att de har någonting att hålla sig till och inte minst för
              att få en konkurrensneutralitet.
            </seg>
          </u>
          <u>
            <seg>
              Du tog upp övergödningen, som är en av de stora frågorna. Det
              är det som vi diskuterar mest. 80 procent av alla utsläpp i Östersjön
              är så kallade diffusa utsläpp. De kommer inte från något reningsverk
              eller någon fabrik. Därifrån kommer 20 procent som punktutsläpp,
              men 80 procent är diffusa.
            </seg>
          </u>
          <u>
            <seg>
              Det är som du säger gott att åka till västkusten och bada. Fortsätter
              vi så här på östra sidan får snart alla på ostkusten åka till
              västkusten för att bada. Det unnar jag dem, men jag vill ju helst
              att de ska kunna bada på ostkusten också, för det är fint och
              vackert på många sätt även på ostkusten. Men då måste man göra
              något. Vi kan säga att ett internationellt arbete är bra, men
              vi kan också göra någonting här på hemmaplan.
            </seg>
          </u>
          <u>
            <seg>
              När det gäller jordbruket får man ett miljöstöd för vårplöjning,
              fånggrödor och våtmarker för att de tar upp närsalterna. Det är
              bra. Det är riktigt. Det är svårt att säga vilken effekt det har,
              men om man gav samma stöd till musselodlingen kunde man på kilot
              när tala om hur mycket man plockade upp av kväve och fosfor. Varje
              levande mussla innehåller 1 procent kväve och 0,1 procent fosfor.
              Får man det här stödet på ett par kronor kilot skulle det vara
              grunden för att utveckla den här branschen. De skulle då få samma
              förutsättningar som gäller för jordbruket. Är ni villiga att se
              till att det blir så?
            </seg>
          </u>
          <note type="speaker">
            Anf. 111 LARS HJÄLMERED (M) replik:
          </note>
          <u>
            <seg>
              Herr talman! För musselodlingarna kan man redan i dag få stöd
              inom vattenvårdssatsningar, till exempel LOVA-programmet. Det
              sker på lite olika håll. Det är en spännande teknik som provas
              på västkusten och på andra ställen naturligtvis. I dagsläget är
              inte vi beredda att införa den typ av system som ni talar för.
              Det skulle jag inte säga.
            </seg>
          </u>
          <u>
            <seg>
              Jag tycker också att Jan-Olof Larsson i sitt anförande pekar
              på en intressant del, nämligen kopplingen till Ryssland. Det här
              visar på något sätt problemen och dimensionen i den här typen
              av frågor kring Östersjön. Det är många länder runt Östersjön,
              och utsläpp från Sverige och alla andra länder har naturligtvis
              påverkan.
            </seg>
          </u>
          <u>
            <seg>
              Jag har också läst om det ryska exemplet, om utsläppen från den
              här punktkällan. Det var en gödselfabrik som fanns på den ryska
              sidan som släppte ut 1 000 ton och inte 10 ton fosfor, som det
              framgick av statistiken. Det visar på något sätt att vi måste
              fortsätta att utveckla samarbetet inom Helcom. Det kan låta tråkigt
              att prata statistik, men det börjar där någonstans. Man måste
              kunna lita på varandra, att de uppgifter som Sverige och andra
              länder presenterar är tillförlitlig statistik. Man fördelar i
              någon mening bördor mellan länderna runt Östersjön. De tusen tonen
              som var aktuella i det ryska fallet är tre gånger så stort som
              det svenska åtagandet inom Helcomsamarbetet just nu. Det är inte
              lite vi talar om i sammanhanget. Vi måste fortsätta att arbeta
              aktivt.
            </seg>
          </u>
          <u>
            <seg>
              Som svar på Jan-Olof Larssons fråga om stöd kan jag generellt
              säga att där finns LOVA-pengarna. Landsbygdsprogrammen ger också
              stora möjligheter. Det finns väl utbyggda möjligheter för enskilda
              aktörer att få stöd för att utveckla olika lösningar inom jordbruk
              och på andra sätt ta sig an övergödningen.
            </seg>
          </u>
          <note type="speaker">
            Anf. 112 JAN-OLOF LARSSON (S) replik:
          </note>
          <u>
            <seg>
              Herr talman! Är det då meningen att vi ska ta bort stödet från
              bönderna för vårplöjning, fånggrödor och våtmarker så att de får
              samma förutsättningar? Eller är vi beredda att säga att motsvarande
              stöd till musselodlingarna skapar en stabil grund för dessa att
              utvecklas? I dag kostar det 2 miljoner kronor. Det är inte ens
              felräkningspengar i statsbudgeten. Ni vill inte ta möjligheten
              att utveckla en bransch som är bra för miljön och är bra för den
              biologiska mångfalden. Musslor kan användas till humanföda och
              till foder när de är av sämre kvalitet. Men ni kan inte tänka
              er att satsa på detta.
            </seg>
          </u>
          <u>
            <seg>
              Det är att diskriminera yrkeskategorier. Man kan söka pengar.
              Landsbygdsministern åker runt och talar väl för vattenbruket,
              att det är en framtidsbransch. Då kan ibland samma förutsättningar
              som ges en annan bransch behöva ges även här. Då kanske ett ännu
              bättre resultat kan åstadkommas från miljösynpunkt.
            </seg>
          </u>
          <u>
            <seg>
              Nu vet vattenbruksbranschen att regeringen inte är intresserad
              av att hålla fram branschen. Det finns en yrkeskategori som regeringen
              stöder sig på, nämligen bönderna. Vattenbruksbranschen får klara
              sig bäst den kan.
            </seg>
          </u>
          <note type="speaker">
            Anf. 113 LARS HJÄLMERED (M) replik:
          </note>
          <u>
            <seg>
              Herr talman! Jag vill berömma Jan-Olof Larsson för hans starka
              engagemang i frågorna. Det är bra att ha ett riktigt stöd i frågorna.
              Det unika Alliansen har gjort är att gå från ord till handling.
              Det är lätt att prata om utmaningar, men det gäller att koppla
              ihop dem med konkreta åtgärder.
            </seg>
          </u>
          <u>
            <seg>
              Det har funnits en havsmiljömiljard under mandatperioden. Vi
              ser att det sker viktiga saker i det internationella samarbetet
              runt Östersjön. Det finns en tydlig agenda för att förändra fiskeripolitiken.
              Det ges långsiktiga besked för sjöfartens miljöutmaningar. De
              är otroligt viktiga. Det är lätt att tala om olika satsningar,
              Jan-Olof Larsson, men det handlar till syvende och sist om att
              det ska finnas med en budgetpost i budgeten. Det har kommit med
              alliansregeringen.
            </seg>
          </u>
          <u>
            <seg>
              Det sker åtskilliga satsningar. Jag ska vara ärlig och säga att
              vi har otroligt stora utmaningar framför oss. Det är inte så att
              vi kan blåsa faran över. Vi måste fortsätta att aktivt arbeta
              med frågan om övergödningen och vad vi gör i Sverige. Där finns
              satsningar inom landsbygdsprogram och LOVA. Vi måste arbeta i
              det internationella arbetet, till exempel Helcom. Jag nämnde i
              tidigare replikskifte statistik och samarbete. Vi måste kunna
              lita på varandra. Vidare har vi den biologiska mångfalden, fiskeripolitiken
              och utmaningar för sjöfarten.
            </seg>
          </u>
          <u>
            <seg>
              Vi kommer att återkomma i kommande debatter.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.53 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            Punkt 3
          </note>
          <note>
            Punkt 4
          </note>
          <note>
            Övriga punkter
          </note>
          <note>
            17 § (forts. från 15 §) Havsmiljö m.m. (forts. MJU9)
          </note>
          <note type="speaker">
            Anf. 114 KEW NORDQVIST (MP) replik:
          </note>
          <u>
            <seg>
              Herr talman! I hastigheten glömde jag i mitt anförande tidigare
              att yrka bifall till reservation 3, så för formens skull yrkar
              jag alltså bifall till reservation 3.
            </seg>
          </u>
          <u>
            <seg>
              I anförandet hade jag uttryckt oro över Vättern och försvarets
              planerade aktiviteter, som utgör ett hot mot bland annat vattenkvaliteten.
            </seg>
          </u>
          <u>
            <seg>
              Jag lyssnade till ditt anförande, Lars. Du nämnde inte Vättern.
              Man kan inte nämna allt. Men nu får du chansen att redogöra lite
              för hur du ser på det problem som jag nämnde.
            </seg>
          </u>
          <note type="speaker">
            Anf. 115 LARS HJÄLMERED (M) replik:
          </note>
          <u>
            <seg>
              Herr talman! Kew Nordqvist nämnde Vättern desto mer i sitt anförande.
              Jag kan möjligen ge mig på ett litet svar på frågan.
            </seg>
          </u>
          <u>
            <seg>
              Det är klart att vi kan se att Vättern med olika verksamheter
              påverkar många människor, precis som du själv beskrev. Då kommer
              väl egentligen, kopplat till er reservation, frågan: Hur ser man
              på Försvarsmaktens roll i detta? Vi konstaterar i betänkandet
              att de har kommit in med en ansökan och tydligen förbereder en
              annan och att något är föremål för domstolsförhandlingar just
              nu.
            </seg>
          </u>
          <u>
            <seg>
              Jag kan tycka att principen måste vara att vi vilar på att vi
              har en miljöbalk och självstyrande domstolar som hanterar svensk
              lagstiftning och att Försvarsmakten likt andra verksamheter i
              Sverige måste ha tillstånd till sin verksamhet. Det står också
              i tidigare riksdagsbeslut att det naturligtvis handlar om försvarsförmågan,
              att vi ska ha en förmåga att försvara Sverige i närområdet och
              andra delar av världen, men också att Försvarsmakten likt andra
              i samhället måste ta ett miljöansvar.
            </seg>
          </u>
          <u>
            <seg>
              Jag kan tycka att det är den vägen vi måste gå, att använda den
              processen. Försvarsmakten ska ansöka som alla andra. Deras sak
              ska prövas, och så ställer man försvarsintresset mot intresset
              för till exempel dricksvatten och annat och de miljöeffekter som
              kan komma av verksamheten. Det tycker jag att domstolarna gör
              utifrån miljöbalken bättre än om jag skulle gå in och döma i den
              frågan här i talarstolen.
            </seg>
          </u>
          <note type="speaker">
            Anf. 116 KEW NORDQVIST (MP) replik:
          </note>
          <u>
            <seg>
              Herr talman! Jag har förståelse för det. Men om nu olika riksintressen
              står mot varandra och det visar sig att domstolen värderar ned
              Vättern och vattenkvaliteten i Vättern och ställer försvarets
              intressen i första hand, är du då beredd att medverka till att
              vi stärker skyddet för Vättern via lagstiftning?
            </seg>
          </u>
          <note type="speaker">
            Anf. 117 LARS HJÄLMERED (M) replik:
          </note>
          <u>
            <seg>
              Herr talman! Jag får nog passa på den frågan just nu. Jag tycker
              att man ska vänta ut vad som blir utfallet av frågan kan bli.
              Det kan finnas åtskilliga fall där det kan vara aktuellt att som
              politiker ta intryck av till exempel olika domstolsutslag. Det
              pågår också andra diskussioner i Sverige beträffande exempelvis
              flygplatser och miljötillstånd för sådana, där man prövar olika
              samhällsintressen mot varandra.
            </seg>
          </u>
          <u>
            <seg>
              Vare sig det handlar om en flygplats eller om Vättern, som i
              det här fallet, måste man använda den strikta miljöbalk som vi
              har och låta domstolarna göra sitt jobb, och sedan får vi ta intryck
              efter hand.
            </seg>
          </u>
          <note type="speaker">
            Anf. 118 LARS TYSKLIND (FP):
          </note>
          <u>
            <seg>
              Herr talman! Jag börjar med att yrka bifall till förslaget i
              betänkandet och avslag på samtliga reservationer.
            </seg>
          </u>
          <u>
            <seg>
              Jag kan konstatera att det i betänkandet handlar om 19 motionsyrkanden
              från allmänna motionstiden i många angelägna frågor som berör
              havsmiljön både nationellt och internationellt. Det är alltså
              inte angelägenhetsgraden som vi på något sätt ska kritisera.
            </seg>
          </u>
          <u>
            <seg>
              För att få rätt avstamp i det hela tycker jag att vi ska konstatera
              att havsmiljön har varit en starkt prioriterad fråga för alliansregeringen
              ända sedan 2006. Jag har svårt att se att man kan ha några invändningar
              mot det.
            </seg>
          </u>
          <note>
            Lars Hjälmered nämnde havsmiljarden som kom. Mellan 2012 och
            2015 finns det 2,3 miljarder avsatta för ändamålet, för åtgärder
            för att förbättra havsmiljön och vattenmiljön.
          </note>
          <u>
            <seg>
              Herr talman! Jag tycker att det finns ett nyckelord i det här
              sammanhanget. Det handlar om helhetssyn. Då handlar det naturligtvis
              om miljön och miljöskyddsåtgärder. Men det handlar också om att
              jordbruk, fiske, sjöfart och näringsliv måste ingå i en integrerad
              havspolitik och den påverkan som de sektorerna har på havsmiljön.
            </seg>
          </u>
          <u>
            <seg>
              Precis som Jan-Olof Larsson sade handlar det väldigt mycket om
              att kunna bo och leva i kustområdena. Man måste se på balansen
              mellan miljöintressen och näringsintressen samt ett långsiktigt
              skydd för ekosystemen. Jag vill påstå att det har varit Folkpartiets
              syn under lång tid. Vi har haft det som ledstjärna inom politiken
              när det gäller havsmiljön.
            </seg>
          </u>
          <u>
            <seg>
              I politiken har det också visat sig väl under tiden sedan 2006.
              Jag kan ta några exempel. Havsmiljöinstitutet kom 2008. Det handlar
              om ett tvärvetenskapligt samarbete där man jobbar både nationellt
              och internationellt för att vi ska kunna nå de svenska miljömålen.
              Det är ju deras uppgift, att samordna detta.
            </seg>
          </u>
          <u>
            <seg>
              Det största steget för ett samlat ansvar för insatser för havsmiljön
              var nog när Havs- och vattenmyndigheten startade sin verksamhet
              i Göteborg den 1 juli i år.
            </seg>
          </u>
          <u>
            <seg>
              Det gäller att komma till ett arbetssätt där man gynnar miljön
              och det kan kombineras med gynnad tillväxt. Jag tycker att det
              uttryck som landsbygdsministern använder ibland, att bruka utan
              att förbruka, passar in bra i det här sammanhanget.
            </seg>
          </u>
          <u>
            <seg>
              En annan fråga som jag tror kan bli väldigt viktig i framtiden
              är havsplanering. En proposition om havsplanering är planerad
              till i mars i år. Det finns många anspråk på havet och resurserna
              i havet, och den brist på planering som har funnits är en av de
              akilleshälar som vi har haft när det gäller att jobba med havet.
            </seg>
          </u>
          <u>
            <seg>
              Det gäller att kunna peka ut skyddsvärda områden. Det är en faktor.
              Då gäller det att kunna hitta de rätta områdena. Från Folkpartiets
              sida har vi deklarerat tydligt att vi vill ha mer skyddade områden.
              Det kan vara naturreservat och kanske en andra marin nationalpark
              vad vet jag men det gäller ändå att hitta och definiera de här
              områdena.
            </seg>
          </u>
          <u>
            <seg>
              Det ska vägas mot andra sektorer som jag har nämnt: fiske, sjöfart
              och inte minst energiutvinning. Detta med vindkraft och vågkraft
              kommer också att innebära anspråk på havsområden. Då är det naturligtvis
              viktigt att man gör det på rätt sätt och planerat.
            </seg>
          </u>
          <u>
            <seg>
              Detta tror jag är något som kommer att skapa en väldig helhetssyn
              kring havsmiljön över huvud taget.
            </seg>
          </u>
          <u>
            <seg>
              Jag är fullt medveten om att anslag inte är allt här i världen,
              men det visar ändå allvaret i det hela. Det finns pengar i budgeten
              för att starta planeringen av havet. Det avsattes medel till både
              Havs- och vattenmyndigheten och länsstyrelsen i årets budgetproposition.
              Det är inte bara ett regelverk som vi pratar om, utan vi pratar
              om reella anslag för att kunna starta upp detta.
            </seg>
          </u>
          <u>
            <seg>
              Herr talman! När det gäller havsmiljön i Östersjön behöver vi
              väl egentligen inte diskutera själva tillståndet, utan jag tror
              att vi är överens om att tillståndet i många stycken är väldigt
              illa. Det känns som att vi har exakt samma verklighetsbild. Det
              är egentligen inte den som vi diskuterar.
            </seg>
          </u>
          <u>
            <seg>
              I reservationerna påstår man på något vis att alliansregeringen
              inte tar sin uppgift på tillräckligt stort allvar, om jag fattar
              mig lite kort. Det är lite konstigt.
            </seg>
          </u>
          <u>
            <seg>
              Det står i reservation 1 att vi ska ta ledning under vårt ordförandeskap
              i Helcom. Det är precis det som alliansregeringen har gjort. Man
              var tydlig när man ingick i detta. Man hade fem prioriterade områden.
              Det gällde att stärka genomförandet av aktionsplan för Östersjön,
              regelbundna högnivåmöten, stärka Helcoms roll i det regionala
              havsmiljöarbetet, stärka Helcoms roll vid genomförandet av EU:s
              Östersjöstrategi samt garantera att besluten grundar sig på bästa
              vetenskapliga underlag.
            </seg>
          </u>
          <u>
            <seg>
              I fråga om det sista är vi tillbaka i det som har diskuterats
              tidigare i dag, att vi måste ha rätt statistik. Lars Hjälmered
              tog bland annat upp det. Är det 10 ton eller 1 000 ton som har
              släppts ut? Det är väldigt viktigt att veta det, som en grund
              för besluten. Det gäller att få fram rätt uppgift för att kunna
              fatta rätt beslut.
            </seg>
          </u>
          <u>
            <seg>
              Man kan också, herr talman, konstatera att det under ordförandeskapet
              har hållits både ministermöten och statssekreterarmöten. Nästa
              ministermöte kommer att ske under danskt ordförandeskap. Men jag
              kan inte se annat än att regeringen helt klart uppfyller de krav
              som finns i reservationerna 1 och 2, att ta en tydlig ledning
              under ordförandeskapet i Helcom och ta ett helhetsgrepp över Östersjöns
              förvaltning med ett internationellt överenskommet slutmål.
            </seg>
          </u>
          <u>
            <seg>
              Vad som är slutmålet och det övergripande målet i Helcoms arbete
              är god miljöstatus i Östersjön 2021. Det målet ligger naturligtvis
              kvar. De yttre förutsättningarna kan ändras, men målet finns kvar.
            </seg>
          </u>
          <u>
            <seg>
              Herr talman! Jag vill också ta upp den fråga som Jan-Olof Larsson
              tog upp om miljöfarliga vrak. Det är egentligen en fråga som nog
              är allvarligare än många inser.
            </seg>
          </u>
          <u>
            <seg>
              Jag kan i viss mån dela den frustration som man kan utläsa i
              reservation 6, att det kanske går lite långsamt. Men jag kan absolut
              inte se något behov av ett tillkännagivande i frågan, herr talman.
            </seg>
          </u>
          <u>
            <seg>
              Problemet med vraken runt våra kuster det är redovisat att det
              är ett antal hundra vrak, och det är kanske ett tiotal som man
              ser att det finns stora miljörisker med har diskuterats sedan
              70-talet. Men det var faktiskt först när alliansregeringen tog
              över 2006 som man började jobba konkret med frågan. Då lät man
              Statskontoret titta på hur man skulle ta sig an frågan.
            </seg>
          </u>
          <u>
            <seg>
              Det kom förslag från Statskontoret att man skulle utarbeta ett
              program i tre steg, med riskanalys av vilket hot de olika vraken
              egentligen utgjorde för miljön och utifrån det göra ett program
              för hur man skulle sanera. Sedan har frågan tagits över av Sjöfartsverket.
              Där har man också sett på frågan och kommit fram till att man
              naturligtvis måste utse en ansvarig myndighet.
            </seg>
          </u>
          <u>
            <seg>
              Man jobbar vidare med frågan, och det kommer en remiss. Man kan
              uppleva att det möjligen går lite långsamt. Men det är ändå en
              fråga som det jobbas mycket systematiskt med.
            </seg>
          </u>
          <u>
            <seg>
              Man kan säga, herr talman, att det i princip inte finns några
              hinder för att ge sig på att tekniskt tömma vraken på olja, andra
              kemikalier och annat som finns ombord. Det är bara det att kostnaderna
              inte är negligerbara, utan det kostar ett antal tiotal miljoner
              för varje fartyg.
            </seg>
          </u>
          <u>
            <seg>
              Då gäller det verkligen att man gör det i rätt ordning. Annars
              lägger man resurserna på fel ställe, och det finns naturligtvis
              inte obegränsade resurser till detta heller.
            </seg>
          </u>
          <u>
            <seg>
              Som sagt, det här arbetet pågår. Jag är beredd att driva på det,
              men att vi skulle behöva göra ett tillkännagivande till regeringen
              om en fråga som man redan arbetar med känns lite märkligt.
            </seg>
          </u>
          <u>
            <seg>
              När det gäller havsmiljön finns hela den problematik som rör
              fisket och den reformering av EU:s fiskeripolitik som pågår. Den
              frågan känns oerhört stor och kräver kanske sin egen debatt. Man
              kan ändå konstatera att här inte finns något utrymme att misslyckas.
            </seg>
          </u>
          <u>
            <seg>
              Det intressanta att ta med är lärdomen från de förvaltningsplaner
              som har kommit till stånd och av den nytta som de ändå har gjort
              för fiskbestånden. Det råder inget tvivel om att utan EU:s samlade
              åtgärder för torsken i Östersjön skulle den inte ha haft den återhämtning
              som den nu har haft. Sedan finns det naturligtvis många biologiska
              saker som faller rätt, men forskarna säger att förvaltningsplanerna
              faktiskt gör nytta.
            </seg>
          </u>
          <u>
            <seg>
              Detta måste vi jobba med inom hela EU. När det gäller hela fiskeripolitiken
              finns det inte utrymme att misslyckas. Här är den chans vi har
              att rätta till detta.
            </seg>
          </u>
          <u>
            <seg>
              Sedan har fisken en väldig koppling till havsmiljön i övrigt.
              Den har sin plats i ekosystemen, och problemen fortplantar sig
              om det saknas rovfisk i systemet. Det är alltså en mycket komplex
              fråga. Jag tror att vi får lämna detta med fisket till en speciell
              debatt, för det finns mycket att säga om det.
            </seg>
          </u>
          <note>
            Jag yrkar bifall till utskottets förslag och avslag på samtliga
            reservationer.
          </note>
          <note type="speaker">
            Anf. 119 JAN-OLOF LARSSON (S) replik:
          </note>
          <u>
            <seg>
              Herr talman! Jag var ju tvungen att ställa någon fråga till Lars
              för gammal vänskaps skull.
            </seg>
          </u>
          <u>
            <seg>
              När det gäller frågan om vraken är vi båda berörda. Det är inte
              länge sedan det i Tjörns kommun drev i land ett oljebälte utifrån
              Skagen. Det kostade hundratals miljoner att sanera.
            </seg>
          </u>
          <u>
            <seg>
              Du, Lars, säger att den här frågan har diskuterats sedan 1970-talet.
              Den poppade väl upp och blev medial 20052006, när det började
              läcka diesel från vraket Skytteren så att det luktade diesel ute
              på havet. Man kunde inte fiska längre, för räkor, kräftor och
              annan fisk smakade diesel. Det var då frågan lyfte medialt, och
              det är då vi politiker brukar reagera.
            </seg>
          </u>
          <u>
            <seg>
              Du säger att ni har gjort mycket i den här frågan. Jag har köpt
              det. Carlgren var ute, och man skulle greja detta på Statskontoret,
              men nu har frågan bollats fram och tillbaka. Nu säger du att den
              ligger hos Sjöfartsverket, och där diskuterar man vem som äger
              bollen. Jag hoppas att man kommer fram till vem som ska kicka
              bollen innan vraket spricker och all oljan hamnar på land, för
              det har vi inte råd med. Då ryker inte bara den biologiska mångfalden
              och fisket utan också turism och annat, och kommunernas ekonomi
              går åt pipan. Det är ju kommunerna som ska stå för kostnaden för
              sanering. All olja som driver i land är kommunernas ansvar.
            </seg>
          </u>
          <u>
            <seg>
              Jag hoppas alltså att du har ett tydligare besked att ge här.
            </seg>
          </u>
          <note type="speaker">
            Anf. 120 LARS TYSKLIND (FP) replik:
          </note>
          <u>
            <seg>
              Herr talman! Detta med oljan som drev i land på Tjörn var en
              mycket tråkig händelse. Den visar hur viktigt det är med beredskap
              och planering. När det händer en sådan sak är det viktigt att
              man ser efter vad som gick snett. Något gick ju snett i förvarningssystemen.
              Man hade kunnat vara mer förberedd än man var. Oljan drev ganska
              länge, men när man fick den första indikationen om den var den
              redan i land, trots att man faktiskt från dansk sida hade larmat
              långt tidigare. Det finns mycket att lära av sådana katastrofer,
              eller rättare sagt tillbud katastrof kan man använda i andra sammanhang.
            </seg>
          </u>
          <u>
            <seg>
              I denna fråga ligger bollen hos alliansregeringen. Om Jan-Olof
              Larsson är trygg med det vet jag förstås inte. Det är hur som
              helst regeringen som ska gå vidare i frågan. Jag kan bara konstatera
              att oberoende av om det är medierna som driver oss har frågan
              diskuterats till och från. Sedan 2006 har man jobbat systematiskt
              med frågan.
            </seg>
          </u>
          <u>
            <seg>
              Jan-Olof Larsson får ändå hålla med om att det är viktigt att
              vi gör det här på rätt sätt. Jag utläser ur reservationen att
              vi nog inte är så oense här. Jan-Olof Larsson efterlyser att man
              gör det här planmässigt utifrån riskanalys och det är ju det arbetet
              som pågår.
            </seg>
          </u>
          <note type="speaker">
            Anf. 121 JAN-OLOF LARSSON (S) replik:
          </note>
          <u>
            <seg>
              Herr talman! Att det är viktigt med planering och beredskap är
              vi helt överens om. Men jag kan inte påstå att ni har jobbat särskilt
              strukturerat med frågan sedan 2006. Ni vet ju inte ens vem som
              äger frågan i dag!
            </seg>
          </u>
          <u>
            <seg>
              Nu ligger bollen hos Sjöfartsverket, som ska ta reda på vem som
              äger frågan. Vi säger att det är regeringens ansvar att ta fram
              en handlingsplan. Det handlar om tid för sanering, vilka platser
              som är aktuella och att man anger risk, så att man tar detta i
              rätt ordning, precis som Lars Tysklind säger. Detta måste komma
              nu, för vi kan inte sitta och vänta längre.
            </seg>
          </u>
          <u>
            <seg>
              Om ett av dessa skepp bryts sönder är jag övertygad om att vi
              snabbt får fram en plan, men jag menar att vi måste göra den planen
              nu och åtgärda problematiken innan oljeutsläppet är ett faktum.
              Vi är ju överens om detta. Vi måste komma till skott, för det
              är mycket som står på spel.
            </seg>
          </u>
          <u>
            <seg>
              Även om ett vrak har legat i många år kommer vi för varje dag
              närmare det ögonblick då det bryts sönder. Vi kan inte skjuta
              på problemet hur länge som helst.
            </seg>
          </u>
          <u>
            <seg>
              Vi är överens om allt, men nu måste regeringen sätta ned foten
              och tala om när, var och hur.
            </seg>
          </u>
          <note type="speaker">
            Anf. 122 LARS TYSKLIND (FP) replik:
          </note>
          <u>
            <seg>
              Herr talman! Låt mig förtydliga detta ytterligare. Sjöfartsverket
              har kommit med sin rapport. Bollen ligger inte hos Sjöfartsverket.
              De har i sitt förslag varit väldigt tydliga med att man måste
              utse en myndighet som ska ta hand om detta. Det kan vara antingen
              Sjöfartsverket självt, Kustbevakningen eller Havs- och vattenmyndigheten
              som ska vara den myndighet som har ansvar för frågan.
            </seg>
          </u>
          <u>
            <seg>
              Utifrån det underlag som finns krävs ett remissförfarande och
              att man går vidare med en planering. Därmed kan man säga att det
              är hos regeringen som frågan ligger för närvarande. Den ligger
              inte ute hos någon myndighet utan att röra på sig.
            </seg>
          </u>
          <u>
            <seg>
              Precis som Jan-Olof Larsson säger finns det en risk för att ett
              vrak bryts sönder. Det vrak som brukar bli symbol för problemet
              är Skytteren utanför Lysekil och Orust, som tidvis läcker olja.
              Detta är ingen fråga som man kan låta dra ut på tiden, utan den
              måste komma till en lösning inom en snar framtid.
            </seg>
          </u>
          <note type="speaker">
            Anf. 123 ROGER TIEFENSEE (C):
          </note>
          <u>
            <seg>
              Herr talman! Ledamöter! Åhörare! Havsmiljöfrågorna har ända sedan
              alliansregeringen tillträdde 2006 varit ett prioriterat politikområde
              inom miljöpolitiken. Precis som flera har varit inne på tidigare
              i debatten är detta helt nödvändigt utifrån den utsatta situationen
              i både Östersjön och Västerhavet.
            </seg>
          </u>
          <u>
            <seg>
              Tidigare fanns det inte ens ett samlat anslag för detta i statens
              budget. Därmed var prioriteringen inte lika tydlig. Under förra
              mandatperioden, 20062010, fanns det en havsmiljömiljard. Som andra
              har framhållit har man under den här mandatperioden anslagit 2,3
              miljarder. Man kan alltså tydligt se att detta är högt prioriterat,
              och prioriteringen blir inte lägre med tiden. Som centerpartist
              med nära koppling till miljöministern känns det viktigt och riktigt,
              och jag känner mig stolt över att vi har prioriterat havsmiljöfrågorna.
            </seg>
          </u>
          <u>
            <seg>
              Herr talman! Det är i budget och propositioner som regeringen
              lägger fram sin politik. Att anslå och prioritera havsmiljöfrågorna
              är ett sätt, att inrätta Havs- och vattenmyndigheten och samla
              resurserna och kompetensen är ett annat sätt att prioritera frågorna.
            </seg>
          </u>
          <u>
            <seg>
              Det vi behandlar i dag är ett antal motioner från allmänna motionstiden.
              I ärlighetens namn är det inte i ett motionsbetänkande som vi
              förändrar världen. Däremot förändrar och förbättrar vi världen
              genom internationellt samarbete. Sverige har sedan halvårsskiftet
              2010 varit ordförande i Helcom, samarbetsorganisationen för Östersjöns
              miljö, och vi är det till och med den 30 juni i år.
            </seg>
          </u>
          <u>
            <seg>
              Under ordförandeskapet har regeringen fokuserat på att säkra
              genomförandet av Helcoms aktionsplan för Östersjön, att genomföra
              ministermöten, att förnya organisationen så att Helcoms roll stärks
              i det regionala havsmiljöarbetet, att stärka Helcoms roll i genomförandet
              av det marina direktivet och annan EU-policy som är relevant för
              Östersjön och att säkra att Helcoms beslut grundar sig på vetenskapliga
              rön. Det är fem prioriterade områden som regeringen har lagt fast
              och som riksdagen också har bekräftat och ställt sig bakom.
            </seg>
          </u>
          <u>
            <seg>
              Man blir därför nästan lite förundrad över att det i dagens betänkande
              finns en reservation från Socialdemokraterna som handlar om vad
              det svenska ordförandeskapet ska prioritera under 20102012. Det
              är bara några månader kvar, så det känns lite sent påkommet.
            </seg>
          </u>
          <u>
            <seg>
              Jag tycker att vi ska utvärdera det svenska ordförandeskapet
              i Helcom. Regeringen kommer säkert att göra det. Miljö- och jordbruksutskottet
              i riksdagen skulle kunna göra det; man har ju en särskild utvärderingsgrupp.
              Jag ser gärna att vi gör det. Utifrån de målsättningar som regeringen
              har lagt fast och som riksdagen har bekräftat tror jag att en
              utvärdering kommer att falla väl ut.
            </seg>
          </u>
          <u>
            <seg>
              Vi ska absolut inte slå oss till ro och vara nöjda. Som Lars
              Hjälmered var inne på i sitt anförande finns det fortfarande stora
              utmaningar. Det handlar om övergödning, biologisk mångfald, fiske
              och sjöfart.
            </seg>
          </u>
          <u>
            <seg>
              Sveriges prioritering av havsmiljöfrågor tar inte slut i och
              med att vi lämnar över stafettpinnen i Helcom till Danmark. Den
              grund vi har lagt bygger danskarna vidare på.
            </seg>
          </u>
          <u>
            <seg>
              Till exempel kommer man vid nästa ministermöte under 2013 att
              fastställa utsläppskvoter för fosfor och kväve. Det gör i sin
              tur marknadslösningar möjliga. Det är inte klart än, men jag ser
              en möjlighet till marknadslösning, att man inte bara har kvoter
              utan även kan handla med utsläppsrätter. Det är gynnsamt och effektivt
              på andra områden, och jag tror att det skulle vara gynnsamt och
              effektivt även på detta område.
            </seg>
          </u>
          <u>
            <seg>
              Det skulle ge en öppning för Jan-Olof Larssons frågeställning
              om inte musselodlingarna kan få något. En marknadslösning skulle
              kunna öppna för det. I dag kan man stödja musselodling genom landsbygdsprogrammet
              och LOVA, men en marknadslösning med utsläppsrätter för närsalter
              skulle kunna öppna för stöd till verksamheter som minskar läckaget.
            </seg>
          </u>
          <note>
            Herr talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note type="speaker">
            Anf. 124 KEW NORDQVIST (MP) replik:
          </note>
          <u>
            <seg>
              Herr talman! Jag tänker ge Roger Tiefensee ungefär samma frågeställning
              som jag gav till Lars Hjälmered men kanske lite annorlunda ändå.
              Det handlar förstås om Vättern, som jag tog upp i mitt anförande.
            </seg>
          </u>
          <u>
            <seg>
              Min fråga är kort och gott: Är du och Centerpartiet beredda att
              ge Vättern ökat skydd?
            </seg>
          </u>
          <note type="speaker">
            Anf. 125 ROGER TIEFENSEE (C) replik:
          </note>
          <u>
            <seg>
              Herr talman! Det som behandlas i utskottsbetänkandet och som
              det också finns en reservation om handlar om den miljöprövning
              som pågår av försvarets verksamhet i Vättern. Något slags förhållningsregler
              ska vi ha i riksdagen det gäller inte bara ministrar utan även
              riksdagsledamöter och pågår det en miljöprövning ska man inte
              ge sig in och resonera, lägga fram förslag eller kommentera den.
            </seg>
          </u>
          <u>
            <seg>
              Vi vill ha ett starkt skydd för Vättern. Låt oss dock först se
              vad miljöprövningen kommer fram till.
            </seg>
          </u>
          <note type="speaker">
            Anf. 126 KEW NORDQVIST (MP) replik:
          </note>
          <u>
            <seg>
              Herr talman! Jag noterar att lokala centerpartister går ut starkt
              och kräver ett ökat skydd. Jag undrar därför om det finns ett
              stöd i Centern i riksdagen för detta.
            </seg>
          </u>
          <note type="speaker">
            Anf. 127 ROGER TIEFENSEE (C) replik:
          </note>
          <u>
            <seg>
              Herr talman! Som lokal centerpartist är det rimligt och riktigt
              att kräva detta. Men vi har olika roller. En miljöminister eller
              en riksdagsledamot ska inte gå in och kommentera eller styra en
              pågående rättslig prövning.
            </seg>
          </u>
          <note type="speaker">
            Anf. 128 OTTO VON ARNOLD (KD):
          </note>
          <u>
            <seg>
              Herr talman! Östersjön ligger oss alla varmt om hjärtat. Det
              är det hav som vi har längst kust till. Det är också ett mycket
              känsligt hav, vilket vi alla i kammaren glädjande nog är överens
              om.
            </seg>
          </u>
          <u>
            <seg>
              Sedan 2006 har Östersjön stått högt på alliansregeringens lista.
              Vi kristdemokrater som företräder förvaltarskapstanken har arbetat
              mycket för att få in en helhetsbild i synen på Östersjön, för
              att samordna den internationellt inom det området och inom Helcom,
              vilket är ett viktigt sätt att gå vidare, och för att få till
              ett samarbete mellan sju EU-länder och så mycket som möjligt få
              in Ryssland i detta samarbete. Det är avgörande för framgången
              och målsättningarna att vi ska uppnå en god ekologisk status 2021.
            </seg>
          </u>
          <u>
            <seg>
              Det har gjorts mycket under det svenska ordförandeskapet. Vi
              har tillsatt en speciell minister för havsmiljön som också har
              varit ordförande i Helcom. Vi har drivit Baltic Sea Action Plan.
              Det innebär att man inte bara har trevliga konversationer utan
              att det är action som gäller för Östersjön. Man har bland annat
              bildat en fond, BSAP-fonden, som har avsatt pengar till biogassatsningar
              i Polen och vattenreningar. På jordbrukssidan har man tagit fram
              programmen Baltic Compass, Baltic Deal och Baltic Manure. Det
              sistnämnda ska hjälpa till att hantera utsläpp från animalieproduktion
              i känsliga områden.
            </seg>
          </u>
          <u>
            <seg>
              När Sverige överlämnar ordförandeskapet till Danmark den 30 juni
              förväntar vi oss en ekonomisk förstärkning av Helcom med bland
              annat pengar från EU:s långtidsbudget.
            </seg>
          </u>
          <u>
            <seg>
              Det nya sättet att titta på makroregioner är intressant, och
              det bejakas av Europeiska unionen.
            </seg>
          </u>
          <u>
            <seg>
              Det har gjorts mycket. Vi lämnar över stafettpinnen till danskarna
              och hoppas att de förvaltar den väl. Det ska vi följa upp. Givetvis
              ska vi också, precis som Roger Tiefensee sade, ha en uppföljning
              och titta på vad vi har åstadkommit.
            </seg>
          </u>
          <u>
            <seg>
              Övergödning är ett stort problem. Det känner vi alla till. Det
              finns i dag ett antal pilotprojekt i Sverige där man tittar på
              hur man kan fånga upp närsalterna fosfor och kväve från jordbruket.
              Det finns bra finansiering för det inom lantbruksprogrammet, där
              man kan anlägga våtmarker med upp till hundraprocentig finansiering.
              Inom LOVA-programmet kan man få pengar för att anlägga vattenområden
              kring åar och diken, anlägga översvämningszoner och göra meandringar
              och trädplanteringar. Det finns ett flertal exempel, bland annat
              Tullstorpsåprojektet i Skåne där man tar ett helhetsgrepp när
              det gäller vattendrag. Det görs mycket, men det tar tid. Man måste
              kunna utvärdera detta på ett förnuftigt och bra sätt. Forskningen
              är inte riktigt framme ännu. Är det lösligt eller partikelbundet
              fosfor? Det är en svår fråga, och därom strider många av de lärde.
              Mycket av detta löser vi förhoppningsvis under tiden.
            </seg>
          </u>
          <u>
            <seg>
              Jag håller med Jan-Olof Larsson om att enskilda avlopp är ett
              problem. Från riksdagen har vi en klar och tydlig lagstiftning.
              Det faller på kommunerna att ta hand om detta. Trots att man trycker
              på kommunerna är de ibland inte benägna att göra det som lagen
              kräver. Det finns visserligen tillsynsmyndigheter, men jag tror
              att det finns en del att göra här. Det läcker en hel del från
              de enskilda avloppen.
            </seg>
          </u>
          <u>
            <seg>
              Jag kan inte låta bli att förvåna mig över diskussionen om köttproduktionen.
              I Sverige har vi den lägsta köttproduktionen på många år; det
              får vi inte glömma. Det är mycket importerat kött som kommer in.
              Att lösa detta är en konsumtionsfråga.
            </seg>
          </u>
          <u>
            <seg>
              Vi får heller inte glömma att spridningen av gödsel, speciellt
              stallgödsel, är hårt reglerad.
            </seg>
          </u>
          <u>
            <seg>
              Sverigedemokraterna lyfte upp en intressant fråga, nämligen att
              göra biogas av alger och hitta ett kretslopp i det. Det förekommer
              bland annat i Trelleborgs kommun i det så kallade WAB-projektet.
              Det finns en hel del grundproblem när det gäller hur man ska få
              bukt med tungmetallerna. Den frågan är inte löst ännu.
            </seg>
          </u>
          <u>
            <seg>
              Sammanfattningsvis tycker jag att vi har haft en intressant diskussion.
              Vi är i mångt och mycket överens. Därför yrkar jag bifall till
              förslaget i betänkandet och avslag på samtliga motioner.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Associationsrätt
          </note>
          <note>
            Föredrogs
          </note>
          <note type="speaker">
            Anf. 129 HANNAH BERGSTEDT (S):
          </note>
          <u>
            <seg>
              Herr talman! Vi kommer nu att debattera området associationsrätt.
              Jag vill börja med att yrka bifall till reservation nr 1 om kvotering
              i bolagsstyrelser och reservation nr 5 om förhandlingsrätt för
              franchisetagare.
            </seg>
          </u>
          <u>
            <seg>
              Under de senaste 20 åren har antalet egenföretagare ökat. Det
              finns nu 600 000 ensamföretagare, vilket är en fördubbling på
              15 år. Det har skett en förändring på arbetsmarknaden med en överflyttning
              från anställd till egenföretagare. Fler egna företag är naturligtvis
              en positiv utveckling. Den växande gruppen små- och ensamföretagare
              är en reell kraft i samhällsutvecklingen och i samhällsdebatten.
              Antalet fastanställningar minskar. Visstidsanställningar och projektanställningar
              ökar, och fler och fler av dessa går vidare till att i stället
              erbjudas F-skattsedel för att fortsätta sin arbetsuppgift. Numera
              är fastlans en växande grupp egenföretagare. En fastlans är en
              frilans som är knuten till en viss arbetsplats.
            </seg>
          </u>
          <u>
            <seg>
              Nya förutsättningar och en växande grupp sätter också fokus på
              nya utmaningar som ensamföretagare står inför. Det är försäkringar
              vid arbetsskada och arbetsbrist, sjukförsäkring och föräldraförsäkring
              som behöver anpassas för att fungera för den som är ensamföretagare
              till det styrkeförhållande som råder mellan små och stora företag
              och mellan seriösa och oseriösa företag.
            </seg>
          </u>
          <u>
            <seg>
              Det växande problemet med bluffakturor som drabbar många småföretagare
              kommer civilutskottet att ha en hearing om.
            </seg>
          </u>
          <u>
            <seg>
              Jag nämnde kort styrkeförhållandet mellan små och stora företag.
            </seg>
          </u>
          <u>
            <seg>
              Under senare år har franchising haft en kraftig utveckling i
              Sverige. Snabbmaten är kanske den tydligaste branschen, men även
              fastighetsförmedling, biluthyrning och städföretag är växande
              branscher inom franchising. Franchising under ansvarsfulla former,
              där båda parter ges förutsättningar för lönsamhet och har en ömsesidig
              lojalitet, är en utmärkt form för affärsmässigt samarbete.
            </seg>
          </u>
          <u>
            <seg>
              Sedan några år tillbaka finns det en lag som reglerar franchisegivarens
              skyldighet att informera en franchisetagare innan ett avtal träffas.
              Redan vid tillkomsten av denna lag framhölls det från många håll
              att den inte gav ett tillräckligt skydd för den ofta mycket utsatta
              grupp av småföretagare som franchisetagarna utgör.
            </seg>
          </u>
          <u>
            <seg>
              Erfarenheterna av lagen visar att det nu är det dags att ta nästa
              steg för att i någon mån komma till rätta med de olika förutsättningar
              som små och stora företag har. Redan i propositionen till lagen
              framhölls att franchiseavtalen är påtagligt ensidigt utformade
              i franchisegivarens favör. Det finns i dag ingen reell möjlighet
              att förhandla om eller påverka ett franchiseavtals innehåll. En
              följd av detta är att franchisetagaren ofta påtvingas tvivelaktiga
              och osäkra avtalsvillkor.
            </seg>
          </u>
          <u>
            <seg>
              Skyddslagstiftning för franchisetagare finns i dag bland annat
              i USA, Kanada, Frankrike, Spanien, Italien, Korea och Japan. Även
              Europarådet har antagit en rekommendation där medlemsstaterna
              uppmanas att införa lagstiftning om franchising.
            </seg>
          </u>
          <u>
            <seg>
              Vi socialdemokrater anser att det behövs ytterligare lagstiftningsåtgärder
              för att stärka franchisetagares ställning. Enligt vår uppfattning
              bör regeringen bland annat överväga att införa en förhandlingsrätt
              för franchisetagare, bestämmelser om uppsägning av avtalen och
              ekonomisk kompensation vid inlösen i samband med uppsägning samt
              förbjuda oskäliga avtalsvillkor.
            </seg>
          </u>
          <u>
            <seg>
              Herr talman! En viktig del för att fler ska vilja och våga driva
              eget företag handlar om en förenkling av regelbördan, en annan
              del handlar om att öka säkerheten och förbättra villkoren. Däremellan
              måste det finnas en balans.
            </seg>
          </u>
          <u>
            <seg>
              Lika lite som det är lockande att starta och driva eget om regelbördan
              är för stor, är också brister i säkerheten ett hot mot utvecklingen
              av nya företag. Särskilt har det visat sig att kvinnor drar sig
              för att starta eget då trygghetssystemen har brister. Det för
              mig osökt vidare till Socialdemokraternas nästa reservation som
              gäller behovet av en lagstiftning om kvotering till bolagsstyrelser.
            </seg>
          </u>
          <u>
            <seg>
              Ett av jämställdhetspolitikens delmål är en jämn fördelning av
              makt och inflytande. Kvinnor och män ska ha samma rätt och möjlighet
              att vara aktiva samhällsmedborgare och forma villkoren för beslutsfattande.
            </seg>
          </u>
          <u>
            <seg>
              I de statliga bolagens styrelser är ca 51 procent av ledamöterna
              män; i de privata bolagens styrelser är ca 79 procent män. Trots
              att kvinnor utgör halva befolkningen, och trots att kvinnor utbildar
              sig i högre grad än män missar bolag att tillvarata den uppenbara
              kompetens som finns runt om i vårt land.
            </seg>
          </u>
          <u>
            <seg>
              Herr talman! Det framförs då och då i samhällsdebatten och även
              här i kammaren att orsaken är brist på rätt utbildning och brist
              på kompetens och att problemet är för få kvinnor hela vägen, så
              att säga. Det kan möjligen lyftas fram som en ursäkt i vissa branscher.
              Men även i branscher där kvinnor har vad som betraktas som rätt
              kompetens verkar den enskilt viktigaste kompetensen vara vilket
              kön man har, och rätt kompetens är uppenbarligen att ha ett manligt
              kön. För även i dessa branscher är män inkvoterade.
            </seg>
          </u>
          <u>
            <seg>
              Möjligen är det detta resonemang som får regeringspartierna att
              i stället för att driva på frågan om lagstiftning lyfta fram att
              man satsar pengar på mentorsprogram och utbildning för kvinnor
              för att så att säga få fram fler kompetenta kvinnor.
            </seg>
          </u>
          <u>
            <seg>
              Vi socialdemokrater ser gärna satsningar på mentorsprogram och
              möjligheter att utveckla sitt ledarskap. Men i grund och botten
              menar vi att problematiken inte handlar om brist på kompetens
              hos kvinnor utan att problematiken i stället handlar om invanda
              mönster och förlegade föreställningar om vilken kompetens som
              det är brist på. För det är inte så att kvinnor har vare sig lägre
              kompetens, lägre utbildning eller kortare arbetslivserfarenhet.
            </seg>
          </u>
          <u>
            <seg>
              Valberedningarna som utser styrelserna består i stor utsträckning
              av män som i sin tur föreslår män till styrelserna. Det är dags
              att göra upp med denna dolda kvotering och i stället sjösätta
              en lag liknande den norska som trädde i kraft redan 2003. Det
              är en lagstiftning som har gett gott resultat. Det är en lagstiftning
              som innebär att minst 40 procent av vartdera könet ska vara representerat
              i bolagsstyrelserna. Lagstiftningen uppfattas numera i Norge som
              i princip någonting odelat positivt. Det tål också att påpekas
              att det var Ansgar Gabrielsen, dåvarande norsk näringsminister
              och representant för Høyre, som genomförde denna lagstiftning.
            </seg>
          </u>
          <u>
            <seg>
              Herr talman! Det görs också gällande att detta kommer att ändras
              av sig självt om man bara ger det lite tid. Jag kan konstatera
              att det är mycket lite som händer av sig självt.
            </seg>
          </u>
          <u>
            <seg>
              Statistiken talar sitt tydliga språk. Under denna borgerliga
              regerings styre har mycket lite hänt. Vissa år har det enligt
              statistiken till och med gått bakåt. Så det är verkligen inte
              läge för kvinnor att hålla andan i denna fråga. Då skulle syrebrist
              snabbt uppstå och hälften av befolkningen förlora livet.
            </seg>
          </u>
          <u>
            <seg>
              I dag begränsas möjligheterna till inflytande för hälften av
              landets befolkning med ursäkten att företagen måste få ha friheten
              att själva bestämma om de vill fortsätta att kvotera in män. Med
              den nuvarande utvecklingstakten skulle det innebära att denna
              förändring om den ska ske av sig själv skulle ta omkring 150 år.
              Det är en utveckling vi kanske ska säga avveckling som leder till
              syrebrist även hos företagen. En brist på andra perspektiv, bredd
              och kompetens begränsar när hälften av landets befolkning inte
              räknas när man gör urval om vilka som ska ta plats i styrelserummen.
              Vem kan egentligen se det som en positiv utveckling för företagen?
            </seg>
          </u>
          <u>
            <seg>
              I dag talar man om vikten av företagens frihet att själva besluta,
              och det är att direkt säga att det handlar om vikten av att företagen
              själva ska få bestämma över hälften av landets befolknings rätt
              till frihet och inflytande.
            </seg>
          </u>
          <u>
            <seg>
              Att säga att kompetens måste gå före kvotering är att per definition
              säga att kvinnor är mindre kompetenta än män. Det finns i dag
              en norm för kompetens som vidmakthålls av dem som sitter i styrande
              positioner. Socialdemokraterna är inte beredda att stillasittande
              se på när företagens styrelser undanhålls från värdefull erfarenhet
              och kvinnor diskrimineras och drabbas av förlegade normer och
              värderingar.
            </seg>
          </u>
          <note type="speaker">
            Anf. 130 GUNVOR G ERICSON (MP):
          </note>
          <u>
            <seg>
              Herr talman! Nu står vi i dag än en gång i denna kammare och
              debatterar bristen på jämställdhet i bolagsstyrelser, som också
              Hannah Bergstedt nyss tog upp här. Jag kommer i denna debatt att
              koncentrera mig på detta.
            </seg>
          </u>
          <u>
            <seg>
              I mer än tio år har det debatterats hur vi ska få en mer jämn
              könsbalans i bolag och styrelser. Det gäller både de kommunala,
              de politiskt styrda, styrelserna och i näringslivet.
            </seg>
          </u>
          <u>
            <seg>
              Den tidigare jämställdhetsministern Margareta Winberg satte upp
              mål och ett hot om lagstiftning. Då började det hända saker i
              näringslivet. Men när det trycket försvann stannade utvecklingen
              av.
            </seg>
          </u>
          <u>
            <seg>
              Under dessa tio år har det sakta gått upp för de borgerliga regeringspartierna
              att det är ett problem att män totalt dominerar styrelser runt
              om i landet. I valrörelsen både 2006 och 2010 hördes röster för
              åtgärder. Bland annat Folkpartiet lanserade förslag om att man
              skulle lagstifta om kvotering i kommunala bolag, det vill säga
              där ägarna är politiker. Nu finns chansen för er att rösta om
              det här i kammaren när vi i nästa vecka ska ta ställning till
              det som vi debatterar här i dag. Men då sviker ni.
            </seg>
          </u>
          <u>
            <seg>
              Den motion som Miljöpartiet väckte i höstas om könskvotering
              delade vi upp i två att-satser, en om kommunala och statliga bolag
              och en om börsbolag, för att ni åtminstone skulle kunna ansluta
              er till en av att-satserna om ni inte klarar av att gå hela vägen.
              Att bara var femte styrelseledamot i kommunala bolag är kvinna
              visar tydligt att mer behöver göras.
            </seg>
          </u>
          <u>
            <seg>
              Jag har låtit riksdagens utredningstjänst, RUT, göra en kartläggning
              av hur det ser ut med representationen efter valet 2010 och jämfört
              med den studie som RUT gjorde 2009. Det har blivit endast en marginell
              ökning av andelen kvinnor mellan 2009 och 2011 trots allt snack
              från 22 till 26 procent. Det är resultatet. Denna andel är endast
              marginellt större än kvinnorepresentationen i börsbolagsstyrelserna.
            </seg>
          </u>
          <u>
            <seg>
              Man kan i dessa studier också se att 25 procent av de kommunala
              bolagen klarar av att ha en jämn fördelning enligt det så kallade
              4060-måttet, alltså att minst 40 procent av vartdera könet ska
              vara representerat i bolagen. 75 procent av bolagen har alltså
              en skev könsbalans.
            </seg>
          </u>
          <u>
            <seg>
              Det finns också en tydlig hierarkisk marginalisering. På toppen
              ser det betydligt sämre ut. Endast 15 procent av ordförandena
              är kvinnor. 85 procent av dem som leder våra gemensamt ägda kommunala
              bolags styrelser är alltså män.
            </seg>
          </u>
          <u>
            <seg>
              I RUT-undersökningen har man också tittat på hur det ser ut i
              olika partier. Den hierarkiska marginaliseringen är särskilt tydlig
              i Socialdemokraterna som har störst kvinnoandel med sina 44 procent
              kvinnliga ledamöter men endast 18 procent bland ordförandena.
              Hos oss i Miljöpartiet är det 33 procent kvinnliga ledamöter den
              näst största andelen och 42 procent av våra ordförande är kvinnor.
              Men det är ett ganska litet antal, och det är därför svårt att
              dra några säkra slutsatser.
            </seg>
          </u>
          <u>
            <seg>
              Man kan ändå se att de två stora partierna sätter den låga ribban,
              och det påverkar genomsnittet i denna studie. Noterbart är också
              att andelen kvinnor är större i de 30 större städerna samt i Stockholm,
              Göteborg och Malmö med 30 respektive 38 procent.
            </seg>
          </u>
          <u>
            <seg>
              I landstingsägda bolag är det en betydligt större andel kvinnor,
              men det kanske också beror på att det finns många fler kvinnor
              bland de förtroendevalda i olika landstingsfullmäktige. Där är
              44 procent bland styrelseledamöterna kvinnor.
            </seg>
          </u>
          <u>
            <seg>
              Forskning har visat att andelen kvinnor är större när så kallade
              hårda frågor hanteras i nämndform jämfört med bolagsform. Det
              är också någonting att fundera på för oss här i kammaren.
            </seg>
          </u>
          <u>
            <seg>
              Dessutom visar forskningen att organisationsstrukturer varken
              är genusneutrala i uppbyggnad, teori eller praktik. Organisationer
              liksom deras medlemmar återspeglar alltså de kulturellt och socialt
              betingade konstruktionerna i samhället där män tillskrivs vissa
              egenskaper och kvinnor andra.
            </seg>
          </u>
          <note>
            Några forskare som skrivit om detta är Acker 1990 samt Eriksson-Zetterquist,
            Kalling och Sthyre 2008.
          </note>
          <u>
            <seg>
              Den universella synen på den könsneutrala medlemmen är en fiktiv
              gestaltning som omedvetet består av bilden av en mans kropp och
              en mans förhållningssätt. Att mannen är utgångspunkten i organisationer,
              till exempel i bolagsstyrelser, marginaliserar därför kvinnor
              i större utsträckning än män från inflytelserika poster liksom
              från organisationer över lag.
            </seg>
          </u>
          <u>
            <seg>
              Vi kan inte vänta på att strukturer och normer ändras. Precis
              som Hannah Bergstedt från Socialdemokraterna nyss sagt här kommer
              det att ta flera år, kanske till och med hundratals år, innan
              detta ändras.
            </seg>
          </u>
          <u>
            <seg>
              Inte heller räcker det med utbildning. Förresten har Centerpartiet
              det väldigt konstiga synsättet att det är kvinnorna som ska utbildas.
              Är det inte snarare valberedningarna som behöver utbildning?
            </seg>
          </u>
          <u>
            <seg>
              Kvotering är ett medel som fungerar. Våga pröva den som ett medel!
            </seg>
          </u>
          <u>
            <seg>
              För att nå framgång i jämställdhetsarbetet behöver man förstå
              och bli medveten om det socialt och kulturellt skapade könet.
            </seg>
          </u>
          <u>
            <seg>
              Miljöpartiet de gröna är ett feministiskt parti. Jämställdhetsfrågorna
              var centrala när vårt parti bildades. Vi introducerade det jämställda
              språkrörssystemet, och vi könsvarvade våra listor och kvoterade
              till de interna uppdragen. Att i praktiken erkänna kvinnors lika
              rätt till inflytande var banbrytande på sin tid.
            </seg>
          </u>
          <u>
            <seg>
              Det behövs politiska verktyg för att motverka könsmaktsordningen.
              Den är roten till hur kvinnor som grupp är underordnade män som
              grupp i fråga om inflytande och resurser men också till att kvinnor
              och män fastnar i traditionella könsroller som är inskränkande
              för individers frihet.
            </seg>
          </u>
          <u>
            <seg>
              För Miljöpartiet är jämställdhet sedan länge en frihetsfråga.
              En aktiv politik för jämställdhet ökar livsvalen för människor.
            </seg>
          </u>
          <u>
            <seg>
              Att, som regeringspartierna och Sverigedemokraterna gör, kämpa
              för att bevara traditionella könsroller till exempel beträffande
              vårdnadsbidraget är tvärtom att kämpa för att valfriheten inte
              ska gälla fullt ut för såväl kvinnor som män.
            </seg>
          </u>
          <u>
            <seg>
              Angående börsbolag kontra statligt ägda bolag sade Nyamko Sabuni
              förra året i en Newsmillartikel: Nu måste vi politiker sopa rent
              framför egen dörr. Vidare: Siffrorna 24 procent kvinnor bland
              styrelseledamöter i börsnoterade företag jämfört med 46 procent
              i statligt ägda företag talar väl redan sitt tydliga språk?
            </seg>
          </u>
          <u>
            <seg>
              Miljöpartiet håller med ministern om att politiker borde ta ansvar
              för de bolag som de själva driver. Därför har vi motionerat om
              och föreslagit just det. Ändå föreslår ni som representerar regeringspartierna
              avslag i det här betänkandet. Alltså var förslaget förra året
              kanske inte så seriöst menat.
            </seg>
          </u>
          <u>
            <seg>
              Moderaternas Per Schlingmann talade i valrörelsen om att Moderaterna
              skulle kunna tänka sig kvotering. Var det bara tomma ord?
            </seg>
          </u>
          <u>
            <seg>
              Hälften av alla svenska kvinnor, 50 procent, tycker att Sverige
              borde kunna införa kvotering till bolagsstyrelser. Nästan lika
              många kvinnliga styrelseledamöter, 44 procent, är av samma uppfattning.
              Det visar två undersökningar från Pricewaterhouse Coopers.
            </seg>
          </u>
          <u>
            <seg>
              Representation är en fråga om makt. Det är dags att inse att
              näringslivet inte på egen hand kommer att bryta ojämställdheten
              i näringslivstoppen ej heller kommunala bolag.
            </seg>
          </u>
          <u>
            <seg>
              Kvotering i sig är inget mål, men den är ett medel som fungerar.
            </seg>
          </u>
          <u>
            <seg>
              Norges lag om kvotering har inneburit en klart bättre utveckling
              än utvecklingen i Sverige. I Norge har andelen kvinnor i styrelser
              ökat från 7 procent år 2003 till 40 procent i dag. Det finns inget
              hinder för att det skulle kunna ske även i Sverige.
            </seg>
          </u>
          <u>
            <seg>
              Våren 2006 var ett lagförslag på väg fram till riksdagen, men
              det hann inte läggas fram före valet. Sedan har förslaget legat
              i byrålådan. Det förekommer en del mytbildning. I denna kammare
              har jag hört det nämnas att kvinnorna i Norge har för många uppdrag
              och att det är därför man lyckas få upp andelen kvinnor. Detta
              stämmer inte.
            </seg>
          </u>
          <u>
            <seg>
              Faktum är att de män i Norge som är så kallade styrelseproffs
              är många fler än de kvinnor som har flera uppdrag.
            </seg>
          </u>
          <u>
            <seg>
              Jämställdhetsfrågan är en demokratifråga. Att kvinnor generellt
              har sämre ekonomisk makt och är sämre representerade bland chefer,
              i bolagsstyrelser och i ledningsgrupper är inte enbart en fråga
              för en handfull människor som äger företag. Sverige borde gå i
              Norges fotspår och lagstifta om kvotering i bolagsstyrelserna.
            </seg>
          </u>
          <note>
            Jag yrkar bifall till reservation 1.
          </note>
          <note type="speaker">
            Anf. 131 MARIANNE BERG (V):
          </note>
          <note>
            Herr talman! Jag yrkar bifall till reservation 1.
          </note>
          <u>
            <seg>
              Återigen har vi kommit till frågan om jämställdhet mellan könen.
              Om vi inte på allvar nu tar itu med den ojämställdhet som på alla
              plan och på alla arenor i vårt samhälle får vi arbeta med frågan
              x år framöver. Detta är inte bara bedrövligt och sorgligt utan
              också ja, herr talman, jag avstår från att säga det jag tänkte
              säga.
            </seg>
          </u>
          <u>
            <seg>
              Maktstrukturer i samhället lever vidare; det vet vi. Därför är
              Vänsterpartiet, som också är ett feministiskt parti, mycket aktivt
              i kampen för att bryta mäns överordning och kvinnors underordning
              på alla arenor. Men könsmaktsordningen i samhället är det väldigt
              svårt att knäcka.
            </seg>
          </u>
          <u>
            <seg>
              Vänsterpartiet ger dock inte upp vare sig i dag eller framöver,
              för vi har ett stort ansvar också inför kommande generationer
              att verkligen se till att det blir ett samhälle där människors
              lika värde sätts överst på dagordningen ett samhälle där vi har
              samma rättigheter och samma skyldigheter och där vi ska ha samma
              möjligheter oavsett kön, klass, etnicitet eller sexuell läggning.
            </seg>
          </u>
          <u>
            <seg>
              Jämställdhet är för mig en fråga om mänskliga rättigheter, en
              fråga om demokrati som vi inte bara lättvindigt kan vifta bort.
              Som jag tidigare sagt måste vi på alla plan och utifrån varje
              hörn klart stå upp för detta, driva ett arbete och se till det
              här blir verklighet även i frågor som rör könsfördelningen i privata
              bolagsstyrelser.
            </seg>
          </u>
          <u>
            <seg>
              Prat som hörs om att man med ljus och lykta har letat efter den
              mest kompetenta personen är ofta ren och skär lögn, för i de flesta
              fall slutar det med att det är en man som får uppdraget.
            </seg>
          </u>
          <u>
            <seg>
              All forskning inom området pekar tydligt och klart på att befattningshavare
              fortfarande inte väljs enbart utifrån kompetens, utan män väljer
              oftast män därför att de är just män.
            </seg>
          </u>
          <u>
            <seg>
              Herr talman! Under de senaste åren har fler kvinnor fått uppdrag
              i de privata bolagens ledningsgrupper. Det är mycket positivt,
              men fortfarande haltar det mycket det är väldigt ojämställt. Det
              rör sig om ca 20 procent kvinnor i privata bolagsstyrelser.
            </seg>
          </u>
          <u>
            <seg>
              Men det var en väg i rätt riktning, tycker jag, när det började
              röra på sig under den socialdemokratiska regeringen i samarbete
              med Miljöpartiet och Vänsterpartiet. Vi tog verkligen tag i frågan
              i många debatter, och förslag lades fram om lagstiftning. Då tog
              det skruv. Men nu kan vi konstatera att det sackat när det gäller
              den trenden.
            </seg>
          </u>
          <note>
            I juni 2005 fick en sakkunnig i uppdrag att se över frågan om
            en jämnare könsfördelning i bolagsstyrelser. Detta redovisades
            i maj 2006 i departementspromemorian Könsfördelningen i bolagsstyrelser
            . Bland annat föreslogs i promemorian regler i aktiebolagslagen
            om könsfördelning i styrelser för publika aktiebolag. Bra!
          </note>
          <u>
            <seg>
              Detta var, tycker jag, en ganska tydlig signal och ett tydligt
              förslag när det gäller att komma till rätta med den sneda fördelningen
              mellan kvinnor och män. Det sorgliga är att den nuvarande regeringen
              har beslutat att avskriva förslagen i departementspromemorian.
              Hur kan man bara i ett svep avskriva det här utan att se att det
              verkligen skulle kunna tillföra någonting som är positivt?
            </seg>
          </u>
          <u>
            <seg>
              Många gånger har jag undrat vad ni är rädda för. Är ni rädda
              för att fler kvinnor ska komma in i styrelser, eller är ni helt
              enkelt rädda för att näringslivets olika representanter ska slå
              bakut? Jag bara undrar.
            </seg>
          </u>
          <u>
            <seg>
              Ska det vara så svårt att kräva vissa åtgärder för att få en
              förändring till stånd och närma sig målet om ett jämställt samhälle
              på alla plan, på alla arenor?
            </seg>
          </u>
          <u>
            <seg>
              Nej, för mig är det inte svårt. För Vänsterpartiet är det inte
              svårt. För Socialdemokraterna är det inte svårt. För Miljöpartiet
              var det inte svårt. Men för Alliansen och Sverigedemokraterna
              är det tydligen jättesvårt att agera. Ni ser inte ojämställdheten
              i samhället, för annars skulle ni ha ställt er bakom denna reservation.
              Ert agerande i denna fråga är inte bara sorgligt utan bedrövligt.
            </seg>
          </u>
          <u>
            <seg>
              Vänsterpartiet anser att regeringen snarast ska lägga fram förslag
              som innebär att det ska vara en jämn könsfördelning i privatägda
              aktiebolags styrelser. Ni behöver inte göra allting själva, kära
              allians och sverigedemokrater kolla den norska modellen så har
              ni mycket vunnet!
            </seg>
          </u>
          <u>
            <seg>
              Om man verkligen står för jämställdhet på olika arenor gäller
              det att också agera så att det blir verklighet. Den styrkan visar
              inte Alliansen och Sverigedemokraterna att de har när de avslår
              motioner.
            </seg>
          </u>
          <note type="speaker">
            Anf. 132 MARGARETA CEDERFELT (M):
          </note>
          <u>
            <seg>
              Herr talman! I dag debatterar vi som sagt betänkandet med motioner
              om associationsrätt från den allmänna motionstiden. Jag skulle
              vilja börja med att säga att detta är ett av riksdagens verkligt
              viktiga betänkanden. Därför skulle jag gärna se att det fanns
              fler än de tolv motioner som finns i betänkandet. Vi ledamöter
              väcker årligen fler än 3 000 motioner; det är nästan 4 000. Av
              dessa handlar tolv om associationsrätt. Det tycker jag talar sitt
              tydliga språk. Jag skulle vilja se många fler motioner på detta
              område.
            </seg>
          </u>
          <u>
            <seg>
              Jag blev väldigt glad när Hannah Bergstedt från Socialdemokraterna
              började tala om att det aldrig har varit så många företagare i
              Sverige som i dag. Precis så är det. Det tycker jag är ett väldigt
              bra betyg, herr talman, för Alliansens politik. Vi har sett till
              att införa RUT, för att nämna ett exempel. RUT är någonting det
              har visat sig att framför allt kvinnor startar företag inom. Vi
              kan se också andra områden där det är kvinnor som startar företag.
              Därför är det viktigt att vi ser till att vidta åtgärder så att
              kvinnor får möjligheten, precis som män har haft under många år,
              att starta företag inom de områden där kvinnor till stora delar
              arbetar.
            </seg>
          </u>
          <u>
            <seg>
              Företagande är viktigt. Det är viktigt för vår välfärd och för
              att vi ska kunna fortsätta att behålla våra sunda statsfinanser
              och ta ansvar för ekonomin. Det är dock också viktigt, precis
              som jag nämnde, för att människor ska kunna förverkliga sina livsdrömmar.
            </seg>
          </u>
          <u>
            <seg>
              Nu kommer jag till själva sakfrågan. Jag kommer att beröra i
              huvudsak två områden från de motioner som finns i betänkandet.
              Det ena handlar om könsfördelningen i bolagsstyrelser, och det
              andra handlar om franchise.
            </seg>
          </u>
          <u>
            <seg>
              När det kommer till könsfördelningen tycker jag precis som övriga
              Alliansen att det är viktigt att kvinnor har möjlighet att få
              makt, inflytande och positioner, att de har möjlighet driva företag
              och att det finns jämställdhet. Jag måste dock säga att vi har
              olika syn på hur vi ska nå dit. Som moderat politiker, och ingående
              i Alliansen, tycker jag att det är viktigt att vi vidtar åtgärder
              som har effekt att kvinnor kan få starta företag och skaffa sig
              erfarenhet som företagare. Det handlar om att skaffa sig erfarenhet
              som ger kompetens för att sitta i bolagsstyrelser.
            </seg>
          </u>
          <u>
            <seg>
              Jag säger detta, herr talman, därför att det precis som Hannah
              Bergstedt tidigare nämnde i många företagsledningar inte ingår
              kvinnor. Kvinnor återfinns inte på vd-positionerna och positionerna
              som finanschefer, försäljningschefer med mera. Det är oftast från
              dessa tjänster som styrelseledamöter sedan rekryteras. Därför
              är det viktigt precis med de åtgärder Alliansen har vidtagit.
              Jag tänker på tidigare näringsminister Maud Olofsson, som startade
              mentorprogram dit mer än 200 kvinnor blev antagna. Fler sökte
              för att skaffa sig nätverk, erfarenheter och kunskap.
            </seg>
          </u>
          <u>
            <seg>
              När det sedan gäller att utse ledamöter till styrelserna, vilket
              vi har debatterat tidigare, vill jag säga att det finns en fråga
              som handlar om ägaransvar och ägarrättigheter. Att vi som politiker
              skulle gå in och lagstifta om hur det privata näringslivet ska
              utse sina styrelser känns fullständigt främmande. Jag vill säga
              att det är en fråga som inte heller oppositionen genomförde under
              sina år i majoritet. Margareta Winberg talade om kvotering. Per
              Schlingmann har under nuvarande majoritet talat om kvotering.
            </seg>
          </u>
          <u>
            <seg>
              Jag vill ge lite perspektiv på hur det ser ut i styrelserna.
              För tio år sedan, 2002, var 6 procent av styrelseledamöterna i
              bolagen kvinnor. År 2007 var siffran 19,3 procent. Den gick ned
              lite grann 2008 men är i dag 22,9 procent. Jag tror på en fortsatt
              ökning.
            </seg>
          </u>
          <u>
            <seg>
              Vad vi egentligen bör diskutera och debattera inom politiken
              är dock hur vi som politiker ska kunna ta ansvar för de styrelser
              där vi själva har ett ägaransvar kommuner, landsting och stat.
              I staten har andelen kvinnor ökat, och som nämndes tidigare finns
              det i storstadsregionerna fler kvinnor i de politiskt tillsatta
              styrelserna på kommun- och landstingsnivå. Jag tycker att detta
              är en fråga som är angelägen. Vi politiker, oavsett partifärg,
              måste ta större ansvar när det gäller kommuner och landsting och
              kvinnors representation.
            </seg>
          </u>
          <u>
            <seg>
              Jag vill dock ta upp en annan fråga. Det har talats om könsmaktsordning
              och att kvinnor är underordnade. Jag vill lägga till inte ett
              annat perspektiv utan snarare en annan ingång, som ingen har berört.
              När andelen kvinnor ökar i en verksamhet säger forskningen att
              det finns en tendens att makten flyttar. Makten flyttar från de
              områden där andelen kvinnor ökar. Detta ser jag som en intäkt
              för hur viktigt det är att vi inte börjar kvotera. Då finns det
              nämligen en risk att makten flyttar.
            </seg>
          </u>
          <u>
            <seg>
              Däremot är det viktigt att vi aktivt arbetar för att skapa möjligheter
              för fler kvinnliga företagare. Det är nämligen från näringslivet
              och genom de erfarenheter personer får där som styrelseledamöter
              sedan rekryteras. Det tycker jag är viktigt, så att makten inte
              flyttar i väg och kvinnorna blir en chimär när det gäller makten.
            </seg>
          </u>
          <u>
            <seg>
              En annan fråga jag har undrat över när oppositionens företrädare
              har talat är: När ni talar om kvinnor och underrepresentation,
              varför talar ni inte om åldersdiskriminering eller invandrarfrågan?
              Var finns det på er agenda?
            </seg>
          </u>
          <u>
            <seg>
              Jag vill också nämna en annan fråga, herr talman, som visar hur
              viktigt det är att kvinnor får möjlighet att driva företag vilket
              vi har sett till via RUT. Jag tänker på innovationer, uppfinningar.
              Vet ni hur stor andel kvinnor det är som innehar ett patent? Det
              är 9 procent av de patent som tecknas varje år. Så har det sett
              ut under lång tid. Jag vet att många utifrån de patent som tecknas
              går vidare och startar ett företag. Därför är det också när det
              gäller uppfinnande viktigt att se till att kvinnor startar fler
              företag.
            </seg>
          </u>
          <u>
            <seg>
              Där välkomnar jag återigen de insatser som Alliansen har vidtagit,
              bland annat att tillsätta forskningsutredningar för att se efter
              varför det är så att få kvinnor uppfinner och går vidare. Jag
              bedömer att vi har vidtagit många åtgärder.
            </seg>
          </u>
          <u>
            <seg>
              Nu ser jag att min talartid tickar i väg. Franchise ska jag säga
              ett par ord om, herr talman, innan jag lämnar talarstolen.
            </seg>
          </u>
          <u>
            <seg>
              Hur ser den typiske franchisetagaren ut? Jo, det är en småföretagare,
              ofta verksam inom en stor kedja.
            </seg>
          </u>
          <u>
            <seg>
              Det finns fler än 24 000 franchisetagare inom en vid spridning
              av företag. Det nämndes flera här. Posten är ett, Anticimex ett
              annat. 7-Eleven och McDonalds talas det ofta om. Ikea nämndes
              inte här. Men det är några exempel på verksamheter där franchisetagare
              finns.
            </seg>
          </u>
          <u>
            <seg>
              Jag vill också nämna att franchiseföretagen ingår ett avtal mellan
              två parter, mellan franchisegivaren och -tagaren. Jag vill också
              säga att ett avtal inte kan ändras ensidigt av en part under en
              innevarande mandatperiod detta har jag inte hört någon av de tidigare
              talarna säga utan det krävs en överenskommelse mellan två parter
              för att göra det. Jag understryker detta därför att det är en
              viktig del när det gäller franchisetagandet.
            </seg>
          </u>
          <u>
            <seg>
              Det kommer mer om franchise senare från allianskollegerna. Vi
              delar som sagt talartiden och ingången i områdena.
            </seg>
          </u>
          <note type="speaker">
            Anf. 133 GUNVOR G ERICSON (MP) replik:
          </note>
          <u>
            <seg>
              Herr talman! I utskottsbetänkandet hänvisar majoriteten, det
              vill säga Moderaterna och de övriga allianspartierna ihop med
              Sverigedemokraterna, till vilka som fått frågan om styrelseuppdrag
              av dem som utbildats. Men ni redovisar inte om insatsen verkligen
              gav resultat. Hur många fick styrelseuppdrag? Tyvärr visar siffrorna
              att det inte har varit någon väldans ökning och att det fortfarande
              är en klar majoritet av män i bolagsstyrelserna, både på den kommunala
              och på den privata sidan.
            </seg>
          </u>
          <u>
            <seg>
              I RUT-undersökningen kan man se att könsfördelningen av styrelseledamöter
              i kommunala energi- och bostadsbolag när det gäller Moderaterna
              är 81,3 procent män.
            </seg>
          </u>
          <u>
            <seg>
              Margareta Cederfelt pratade om kvinnligt företagande och om förutsättningarna.
              Det är också så att många kvinnor värderar trygga socialförsäkringar
              för att våga starta företag. Tyvärr har socialförsäkringarna förändrats
              så att det har blivit svårare för småföretag. En egenföretagare
              får till exempel inte längre välja färre karensdagar än sju dagar,
              vilket gör att en del kvinnor funderar både en och två gånger
              om de verkligen ska starta företag.
            </seg>
          </u>
          <note>
            Delar Margareta Cederfelt Per Schlingmanns idé om att om inget
            händer kan en lagstiftning vara tänkbar till 2014?
          </note>
          <note type="speaker">
            Anf. 134 MARGARETA CEDERFELT (M) replik:
          </note>
          <u>
            <seg>
              Herr talman! Först och främst, Gunvor G Ericsson, är det Alliansens
              förslag som finns som huvudförslag i betänkandet. Vad sedan övriga
              partier väljer att göra är upp till varje parti att ta ställning
              till, precis som Miljöpartiet tidigare har skrivit reservationer
              tillsammans med Vänsterpartiet, Socialdemokraterna och Sverigedemokraterna.
              Detta känner säkert Gunvor G Ericsson till.
            </seg>
          </u>
          <note>
            När det gäller kvinnors representation i de privata bolagsstyrelserna
            var det 2011 första gången som den uppgick till över 20 procent.
            Detta känner säkert också Gunvor G Ericsson till.
          </note>
          <u>
            <seg>
              Min motfråga är: Varför gjorde ni ingenting under tidigare mandatperioder?
              Vi har sett till att vidta åtgärder, styrelseprogram som jag nämnde,
              och forskningsinslag. Vi har även lagstiftat när det gäller RUT,
              inom vilket det har visat sig att det är en majoritet av kvinnor
              som startar företag. Är inte detta väldigt tydliga och konkreta
              åtgärder? Precis som när det gäller ROT-avdraget, som ni införde
              och som vi har fortsatt med, där det framför allt finns manliga
              företagare, är det viktigt att vi inom de områden där det finns
              många kvinnor ser till att det finns möjligheter för kvinnor att
              starta företag.
            </seg>
          </u>
          <note type="speaker">
            Anf. 135 GUNVOR G ERICSON (MP) replik:
          </note>
          <u>
            <seg>
              Herr talman! Jag noterar att Margareta Cederfelt inte svarar
              på min fråga om hon delar Per Schlingmanns idé att om inget händer
              är det möjligt att lagstifta 2014. Jag är helt säker på att också
              denna kammare är intresserad av vad Moderaterna som ett av de
              allianspartier som har lagt fram det här förslaget tycker. Att
              jag sedan redovisar vilka som står bakom majoriteten är en sak.
              Det är klart att det är Alliansens förslag, men ni har med hjälp
              av Sverigedemokraterna bildat en majoritet, precis så som det
              blir i den här kammaren ibland.
            </seg>
          </u>
          <u>
            <seg>
              Frågan är vad Moderaterna kommer att driva på för att vi ska
              nå en jämnare fördelning. Jag tror att vi i grunden är överens
              om att vi ska ha en jämn fördelning, men med den takt som har
              varit har det inte gått speciellt snabbt. Att det skedde en ökning
              från 2009 till 2011 med 4 procent är ju inte speciellt snabbt.
              Och att Margareta Cederfelts eget parti har 18,7 procent kvinnor
              i de kommunala bolagsstyrelserna är inte direkt imponerande.
            </seg>
          </u>
          <u>
            <seg>
              I anförandet nämndes att makten flyttar ja, det finns forskning
              som visar på det. Men då är frågan om man inte ska påverka och
              ändra attityder och normer i stället för att stänga ute kvinnor
              och fortsätta kvotera in män, för det är faktiskt det som sker.
            </seg>
          </u>
          <u>
            <seg>
              Jag hoppas att jag kan få ett svar på vad som är Moderaternas
              partilinje i denna fråga.
            </seg>
          </u>
          <note type="speaker">
            Anf. 136 MARGARETA CEDERFELT (M) replik:
          </note>
          <u>
            <seg>
              Herr talman! När det gäller hur det ser ut med maktordningen
              nämnde jag att den flyttat. Detta är ett faktum som Gunvor G Ericsson
              säkert känner till, och det är därför jag lyfter fram frågan.
            </seg>
          </u>
          <u>
            <seg>
              Jag återvänder till att vi har vidtagit åtgärder. Vi ser till
              att det blir utbildning, att det bildas nätverk, och vi har tillsatt
              forskning för att kunna gå vidare. Det är detta som är grundstenarna
              för att vi ska kunna få en förändring så att också kvinnor räknas
              och kan ta plats på samma villkor som männen.
            </seg>
          </u>
          <note type="speaker">
            Anf. 137 MARIANNE BERG (V) replik:
          </note>
          <u>
            <seg>
              Herr talman! Margareta Cederfelt började sitt anförande med att
              säga att det är viktigt att kvinnor har en möjlighet att få makt
              och inflytande och att det är en viktig fråga när det gäller jämställdheten.
              Då undrar jag varför man inte kan ställa sig bakom de motioner
              som är framlagda från oppositionspartierna i den här frågan. Jag
              undrar naturligtvis också vad som är Margareta Cederfelts recept
              för att kvinnor ska kunna få just mer makt och inflytande.
            </seg>
          </u>
          <u>
            <seg>
              Efter något andetag nämnde Margareta Cederfelt att makten flyttar
              ju fler kvinnor som finns på en arbetsplats. Ja, det stämmer,
              och det är en del i könsmaktsordningen i samhället. Det är en
              del i samhällets normer.
            </seg>
          </u>
          <u>
            <seg>
              Då undrar jag vad som är Moderaternas recept för att makten inte
              ska flyttas. Är det att det inte ska vara för många kvinnor, att
              de inte ska vara i majoritet på en arbetsplats eller i en styrelse?
              Eller vad tänker Margareta Cederfelt göra åt den problematiken?
            </seg>
          </u>
          <note type="speaker">
            Anf. 138 MARGARETA CEDERFELT (M) replik:
          </note>
          <u>
            <seg>
              Herr talman! Mitt recept är att Alliansen fortsätter att driva
              sin politik. Jag har nämnt flera av de åtgärder som vi har vidtagit,
              Marianne Berg. Det är mitt recept och mitt förslag på hur vi ska
              kunna gå vidare.
            </seg>
          </u>
          <u>
            <seg>
              Varför vi från Alliansens sida inte har velat bifalla motionerna
              är helt enkelt att vi inte tror på den politik som har beskrivits
              i motionerna.
            </seg>
          </u>
          <u>
            <seg>
              Jag vill ge ett exempel på en viktig funktion där den första
              kvinnliga innehavaren kom från ett borgerligt parti en viktig
              funktion, en viktig position. Det handlar om talmannen. Den första
              kvinnliga talmannen, Ingegerd Troedsson, var moderat. Den andra
              kvinnliga talmannen var socialdemokrat. Jag tycker att detta också
              är en viktig fråga att lyfta fram.
            </seg>
          </u>
          <u>
            <seg>
              År 1919 fick kvinnor rösträtt. Det var fem kvinnor som kom in
              i riksdagen. I dag räknas riksdagen som det mest jämställda parlamentet
              i världen, och då säger jag jämställda utan kvotering.
            </seg>
          </u>
          <u>
            <seg>
              Det finns möjligheter att uppnå jämställdhet utan kvotering,
              och detta är vad Alliansen arbetar för och tror på.
            </seg>
          </u>
          <note type="speaker">
            Anf. 139 MARIANNE BERG (V) replik:
          </note>
          <u>
            <seg>
              Herr talman! Margareta Cederfelt säger att Alliansen jobbar och
              driver på för jämställdhet. Jag anser inte att ni har någon politik
              för jämställdhet över huvud taget. Då skulle ni inte vara så negativa
              till att försöka föra fram något radikalt för att kunna förändra
              situationen även i privata bolagsstyrelser. Jag tycker det är
              lite märkligt att man pratar om jämställdhet i stora ord och ändå
              inte gör någonting.
            </seg>
          </u>
          <u>
            <seg>
              Vi vet att många kvinnor har högre kompetens och högre utbildning
              än män, men de får ändå inte plats i dessa styrelser. Jag undrar
              vad Alliansen och Sverigedemokraterna är rädda för. Varför är
              ni rädda för att lagstifta om att fler kvinnor ska få plats i
              styrelserna? Är ni rädda för att det ska vara fler kvinnor i styrelserna?
              Eller är ni rädda för att näringslivet sparkar bakut?
            </seg>
          </u>
          <note type="speaker">
            Anf. 140 MARGARETA CEDERFELT (M) replik:
          </note>
          <u>
            <seg>
              Herr talman! Varför kan ni inte se de reella åtgärder som Alliansen
              har vidtagit, Marianne Berg? Varför kan ni inte bejaka RUT-avdraget?
              Det är ett stort antal kvinnor som startar företag just på grund
              av RUT. Varför kan ni inte bejaka de insatser som Maud Olofsson
              har vidtagit? De har de facto gett resultat och visar att kvinnor
              går framåt. Varför kan ni inte bejaka den forskningsinsats som
              vi har beslutat om och som handlar om att man ska se över hur
              innovationer, uppfinningar, utvecklas och hur kvinnor kan få en
              större del av detta? Varför, Marianne Berg? Detta är tre konkreta
              åtgärder för hur kvinnors företagande och kvinnors representation
              i styrelser ska kunna öka.
            </seg>
          </u>
          <note type="speaker">
            Anf. 141 HANNAH BERGSTEDT (S) replik:
          </note>
          <u>
            <seg>
              Herr talman! Jag hoppas att jag missförstod Margareta Cederfelt
              lite grann när det gäller att man inte ska arbeta för att ge kvinnor
              mer inflytande eftersom makten då riskerar att flyttas. Det vore
              fruktansvärt om det är den utvecklingen vi ska se framför oss.
            </seg>
          </u>
          <u>
            <seg>
              Precis som Margareta Cederfelt noterade var det under socialdemokratiskt
              styre som lagstiftningen var aktuell. Reaktionen från näringslivet
              var ju att de skulle klara det själva. Trots det kan vi konstatera
              att det inte har gått så bra för dem att fortsätta med detta själva.
              Precis som Margareta Cederfelt har tagit upp har det vidtagits
              en del åtgärder i form av utbildning för att ge kvinnliga ledare
              kompetens och utveckling. Trots det ligger vi på en procentsats
              på 22,9.
            </seg>
          </u>
          <u>
            <seg>
              Jag undrar om Margareta Cederfelt och regeringen verkligen är
              nöjda med de här siffrorna och den här utvecklingstakten med tanke
              på att det dröjer väldigt länge innan vi kan se någon förändring?
            </seg>
          </u>
          <u>
            <seg>
              Margareta Cederfelt frågade varför vi aldrig tar upp diskrimineringsgrunder
              som ålder och invandrare. Bland dem finns det också kvinnor, och
              vi gör ingen skillnad mellan invandrade kvinnor och svenska kvinnor
              och mellan gamla och unga kvinnor.
            </seg>
          </u>
          <u>
            <seg>
              Regeringen satsar på att utbilda för att öka kompetensen. Då
              undrar jag om det är brist på kompetens som gör att kvinnor är
              kraftigt underrepresenterade i bolagsstyrelser.
            </seg>
          </u>
          <note type="speaker">
            Anf. 142 MARGARETA CEDERFELT (M) replik:
          </note>
          <u>
            <seg>
              Herr talman! Hannah Bergstedt undrade om jag har sagt att kvinnor
              inte ska ha makt. Det var inte det jag sade. Jag sade att det
              finns forskning detta handlar framför allt om sociologisk forskning
              som visar att där andelen kvinnor ökar finns det en tendens att
              den makt som har funnits minskar. Det var det jag sade och ingenting
              annat.
            </seg>
          </u>
          <u>
            <seg>
              Är jag nöjd som det ser ut? Nej, det är därför som vi i Alliansen
              till exempel har tillsatt mentorprogrammet. Om Hannah Bergstedt
              hade lyssnat på vad jag sade hade hon hört att det handlade om
              den kompetens om erhålls genom att man befinner sig på ledande
              positioner inom företagandet. Den saknar kvinnor till stor del.
              Det handlar också om nätverksbyggandet. Det var en fråga som Hannah
              Bergstedt lyfte upp tidigare. Det är där det finns en viktig del
              för kvinnor, och vi har sett till att den ska kunna utvecklas.
            </seg>
          </u>
          <u>
            <seg>
              Jag tycker det har jag också sagt att det är en ägarfråga att
              avgöra vem som ska sitta i en styrelse. Vi ska inte tumma på ägarens
              ansvar. Det tycker jag är centralt. Det gäller både vem som ska
              sitta i styrelsen och andra frågor.
            </seg>
          </u>
          <u>
            <seg>
              Jag skulle vilja ställa en motfråga till Hannah Bergstedt. Vad
              anser Hannah Bergstedt om alla dessa socialdemokratiska kommuner
              där andelen kvinnor i de kommunala bolagen är låg? Vilka åtgärder
              har Hannah Bergstedts kolleger i de socialdemokratiskt styrda
              kommunerna vidtagit för att öka andelen kvinnor? Vi kan ta några
              av de norrländska kommunerna till exempel.
            </seg>
          </u>
          <note type="speaker">
            Anf. 143 HANNAH BERGSTEDT (S) replik:
          </note>
          <u>
            <seg>
              Herr talman! Det är kanske den absolut lättaste frågan att svara
              på. Det är naturligtvis inte bra. Jag sitter ju på svaret. Är
              det så att man inte ser till att ta ansvar för den här frågan
              ens i socialdemokratiskt styrda kommuner behövs det naturligtvis
              en lagstiftning. Även i socialdemokratiskt styrda kommuner råder
              det förlegade normer och värderingar på samma sätt som det gör
              i regeringen. Det är ingen nyhet.
            </seg>
          </u>
          <u>
            <seg>
              Jag ställde frågan om det behövs mer utbildning och om det är
              brist på kompetens. På den svarar Margareta Cederfelt ja. Det
              är alltså brist på kompetens hos kvinnor, och därför krävs det
              utbildning i ledarskap. Den bristen är orsaken till att kvinnor
              inte finns i styrelserummen. Jag och Socialdemokraterna delar
              inte den uppfattningen, utan vi anser att det är förlegade normer
              och värderingar, och de finns självfallet även i socialdemokratiskt
              styrda kommuner.
            </seg>
          </u>
          <u>
            <seg>
              Det sista Margareta Cederfelt gjorde var att prata om ägarrättigheter.
              Då vill jag ställa en fråga. Är ägarrättigheterna viktigare än
              kvinnors rättigheter?
            </seg>
          </u>
          <note type="speaker">
            Anf. 144 MARGARETA CEDERFELT (M) replik:
          </note>
          <u>
            <seg>
              Herr talman! Ägarfrågan är viktig. Det är ägaren som utser styrelsen.
            </seg>
          </u>
          <u>
            <seg>
              När det gäller detta med kompetens hoppas jag att Hannah Bergstedt
              kan hålla med mig om att det ger kompetens att sitta på en exekutiv
              befattning i börsnoterat företag. Eftersom det är få kvinnor på
              dessa befattningar kan det ge efterverkningar när det gäller styrelsen.
              Det är därför som det är så viktigt att kvinnor också finns på
              de exekutiva nivåerna. Det är en fråga som vi arbetar med.
            </seg>
          </u>
          <u>
            <seg>
              Hannah Bergstedt har också sagt att kvinnor har en brist på nätverk
              och många gånger står utanför. Det är därför som det är så viktigt
              att vi ser till att kvinnor kan bygga sina nätverk.
            </seg>
          </u>
          <u>
            <seg>
              Se till att ni biträder RUT nästa gång! Där finns det många kvinnor
              som driver företag och skaffar sig en exekutiv erfarenhet.
            </seg>
          </u>
          <note type="speaker">
            Anf. 145 JAN ERTSBORN (FP):
          </note>
          <u>
            <seg>
              Herr talman! Nu funderar säkert de tidigare debattörerna på om
              en man vågar gå in i debatten om könskvotering i aktiebolags styrelser.
              Ja, det vågar jag.
            </seg>
          </u>
          <u>
            <seg>
              Jag ifrågasätter inte de uppgifter som har lämnats av de tidigare
              debattörerna här. Situationen är inte tillfredsställande. Det
              kan vi vara överens om, och det är vi överens om i allianspartierna
              också. Det är därför som vi har sett till att regeringen har vidtagit
              ett antal åtgärder för att få till stånd en förändring vad beträffar
              sammansättningen i de börsnoterade bolagens styrelser och även
              i offentliga bolags styrelser.
            </seg>
          </u>
          <u>
            <seg>
              Vad gäller de offentliga bolagen, alltså kommunala och regionala
              statliga bolag, är det naturligtvis vi själva som inte har varit
              tillräckligt duktiga på att se att det finns kvinnor som skulle
              kunna fylla de platserna.
            </seg>
          </u>
          <u>
            <seg>
              När det gäller börsbolagen har jag flera utgångspunkter. Först
              och främst är det här en ägarfråga. Jag tycker inte att vi som
              lagstiftare ska gå in i de här frågorna och styra vad bolagsstämman
              ska bestämma när det gäller sammansättning av en styrelse i ett
              bolag. Det kan vara riktigt i ett bolag att det är fler män i
              en styrelse, och det kan vara riktigt i ett annat bolag att det
              är fler kvinnor, men jag tycker faktiskt att det är aktieägarna
              på bolagsstämman som ska bestämma. Lagstiftning är i den här frågan
              fel väg.
            </seg>
          </u>
          <u>
            <seg>
              Till det kommer också att ett antal av de kvinnor som är styrelseproffs
              själva klargör att de inte vill ha någon kvotering. De vill helt
              enkelt bli invalda i en bolagsstyrelse på grund av sin kompetens
              och sina egna kvaliteter. Målen med könskvotering är vi egentligen
              överens om, men medlet som upptas i reservation 1 är helt felaktigt.
            </seg>
          </u>
          <u>
            <seg>
              Jag hade egentligen tänkt tala en del om andra associationsrättsliga
              frågor som i varje fall i min värld är av väl så stort intresse
              som den som vi nu har diskuterat länge.
            </seg>
          </u>
          <u>
            <seg>
              Reglerna om tvångslikvidation av aktiebolag och personligt betalningsansvar
              för styrelseledamöter är oerhört centrala saker som har kommit
              alldeles fel i samhället. De är i dag föremål för en, i och för
              sig, kreativ affärsidé där några juristfirmor driver in oerhört
              stora pengar på ett sätt som är minst sagt tveksamt. De här reglerna
              borde vi ta bort, och det har vi också lagt fram en motion om
              och arbetar för. Nu har regeringen nyligen tagit ett steg på den
              vägen, och det hälsar vi med tillfredställelse.
            </seg>
          </u>
          <u>
            <seg>
              Den tredje frågan jag tänkte tala om är franchising. Margareta
              Cederfelt har berättat en del, och vi vet nu att det inte bara
              handlar om 7-Eleven och McDonalds. Posten har ett franchiseavtal
              med ett antal Icaaffärer, bensinstationer och så vidare. Hela
              Anticimex i Sverige är uppbyggt på franchising. Vandrarhem är
              uppbyggda på franchising på många ställen. Det finns många sådana
              här franchiseavtal. 24 000 har vi fått uppgift om att det skulle
              röra sig om.
            </seg>
          </u>
          <u>
            <seg>
              Det är klart att det finns en och annan franchisetagare som är
              missnöjd. Men när man läser Socialdemokraternas motion undrar
              man om alla franchisetagare är missnöjda, och då undrar man varför
              de har ingått de här avtalen.
            </seg>
          </u>
          <u>
            <seg>
              Om man följer pressen ser man att det inte är särskilt många
              fall med missnöjda franchisetagare som beskrivs. Det är faktiskt
              ett fåtal. Det finns en etisk nämnd inom franchiseföreningen som
              handlägger tvister mellan franchisetagare och franchisegivare.
              De har ett eller två ärenden om året. Det är alltså ett eller
              två av 24 000 avtal.
            </seg>
          </u>
          <u>
            <seg>
              Det finns en lagstiftning som är fem år gammal som ännu inte
              har prövats i domstol, för ingen har fört något ärende till domstol.
              Då ställer man sig frågan: Vad är det som driver Socialdemokraterna
              att lägga fram den här motionen? Jag tror helt enkelt att man
              ser på franchising på samma sätt som på relationen mellan småföretag
              och stora företag. Vi har ju ett problem i det här samhället med
              en obalans mellan riktigt stora företag och småföretagare. Det
              känner vi alla till. Vi har också arbetat med det i civilutskottet
              och till och med tidigare i lagutskottet, och det kommer ett arbete
              som regeringen har lovat att ta upp här nu till hösten, nämligen
              att se över 36 § avtalslagen som handlar om möjligheter för en
              småföretagare att få ett avtalsvillkor jämkat. De möjligheterna
              är ganska begränsade i dag, men motionen och tillkännagivandet
              som finns sedan några år tillbaka går ut på att man ska öka möjligheten
              att jämka de här avtalen. Det ser jag som en mycket bra väg framåt.
              Den löser då också en hel del av de problem som man från Socialdemokraternas
              sida försöker måla upp när det gäller franchising, för vi har
              faktiskt inte så särskilt många problem.
            </seg>
          </u>
          <note>
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker">
            Anf. 146 GUNVOR G ERICSON (MP) replik:
          </note>
          <u>
            <seg>
              Herr talman! Vart tog det folkparti vägen som tog jämställdhet
              på allvar? Var är det folkparti som drev på för kvotering av föräldraförsäkringen
              och fick igenom den första pappamånaden? Nu har Folkpartiet en
              jämställdhetsminister som säger att hon inte är feminist. Hon
              vill heller inte använda de medel som fungerar för en jämnare
              representation i bolagsstyrelserna. Men förra året hände något
              ändå. Då gjordes ett utspel som öppnade för möjligheten att införa
              kvotering i offentliga bolag. Det var ett förslag från Folkpartiets
              jämställdhetsgrupp från landsmötet i höstas. Enligt uppgift har
              dock inget hänt på departementet ännu, utan frågan vilar, som
              det heter.
            </seg>
          </u>
          <u>
            <seg>
              Frågan är då: Vad är Folkpartiets linje när det gäller att få
              till effektfulla åtgärder för att få en jämn könsrepresentation?
              Jan Ertsborn redovisade i sitt anförande och hänvisade till regeringens
              åtgärder. Men var det rätt åtgärder? Var det åtgärder som fungerar?
            </seg>
          </u>
          <u>
            <seg>
              Sedan har jag också en fråga om vilka fakta Jan Ertsborn har
              när han hänvisar till att kvinnor i styrelser inte vill ha kvotering.
              I en undersökning som jag hänvisade till i mitt anförande och
              som var gjord av Pricewaterhouse Cooper sade 44 procent av kvinnorna
              i bolagens styrelser att de var för kvotering. Och av tillfrågade
              kvinnor generellt sett var 50 procent för kvotering.
            </seg>
          </u>
          <note type="speaker">
            Anf. 147 JAN ERTSBORN (FP) replik:
          </note>
          <u>
            <seg>
              Herr talman! Jag har inför den här debatten inte ägnat mig åt
              att läsa siffror, undersökningar och utredningar som har gjorts
              i den här frågan, och jag har ingen anledning att betvivla de
              uppgifter som Gunvor G Ericson lämnar här i dag.
            </seg>
          </u>
          <u>
            <seg>
              Situationen är den att vi är missnöjda med det läge som råder,
              och det är det inte bara Folkpartiet som är, utan det gäller hela
              Alliansen. Det utspel som jämställdhetsminister Nyamko Sabuni
              gjorde för någon tid sedan om de kommunala och landstingsägda
              bolagen var naturligtvis ett sätt att gå vidare och en bra signal
              till de kolleger som vi har inom politiken som faktiskt skulle
              kunna åstadkomma en bättre tingens ordning i det här sammanhanget.
              Tyvärr är det alldeles uppenbart att det inte blivit någon större
              förändring efter det senaste valet.
            </seg>
          </u>
          <u>
            <seg>
              Vi vill fortsätta att försöka komma fram och har samma målsättning,
              men medlet med en lagstiftad könskvotering är vi emot i Folkpartiet,
              och det kommer vi såvitt jag kan förstå att vara även framåt i
              tiden.
            </seg>
          </u>
          <note type="speaker">
            Anf. 148 GUNVOR G ERICSON (MP) replik:
          </note>
          <u>
            <seg>
              Herr talman! Det är bra att Jan Ertsborns Folkpartiet erkänner
              att situationen inte är bra. Det har vi en gemensam syn på. Men
              delar inte Folkpartiet ändå synen att det behövs åtgärder som
              fungerar och att det inte har varit lyckosamt, till exempel nu
              när man lyfte fram förslaget att faktiskt lagstifta på kommunal
              nivå? Finland har en kommunal lagstiftning. Norge har en lagstiftning
              som gäller för börsbolagen. Kanske vi kan lära av båda de här
              länderna.
            </seg>
          </u>
          <u>
            <seg>
              Min fråga blir: Driver inte Folkpartiet på frågan om kvotering
              åtminstone för de kommunala bolagen? Vi valde medvetet när vi
              lade fram motionen i höstas att dela upp motionen i två att-satser
              en vad gäller kommunala bolag och en vad gäller de börsnoterade
              bolagen.
            </seg>
          </u>
          <u>
            <seg>
              Vi hör att Alliansen inte vill ha det. Kan man åtminstone tänka
              sig att ta ett steg, även om vi skulle vilja använda metoden fullt
              ut?
            </seg>
          </u>
          <u>
            <seg>
              Den RUT-undersökning som jag lät göra visar att vi tyvärr inte
              är duktiga på den kommunala nivån heller. Socialdemokraterna har,
              som jag sade tidigare, starkast representation av kvinnor med
              36 procent. Folkpartiet har 25 procent kvinnor i de kommunala
              bolagsstyrelserna. Det finns alltså mycket att göra. Därför skulle
              en lag om kvotering på kommunal nivå kunna vara möjlig. Min fråga
              är: Kommer Folkpartiet att driva på för en lagstiftning på den
              kommunala sidan?
            </seg>
          </u>
          <note type="speaker">
            Anf. 149 JAN ERTSBORN (FP) replik:
          </note>
          <u>
            <seg>
              Herr talman! Ja, Folkpartiet kommer att driva på frågan. Den
              är i allra högsta grad levande. Som många säkert känner till håller
              vi nu på att arbeta om vårt partiprogram, och i det ingår frågan
              om jämställdhet överlag, inte bara vad beträffar bolagsstyrelser.
              Det måste till ett antal nya åtgärder för att öka jämställdheten
              i samhället. Vi hade så sent som i förra veckan en diskussion
              om detta. Det pågår alltså ett arbete inom Folkpartiet.
            </seg>
          </u>
          <u>
            <seg>
              Just nu kan jag inte lägga fram några konkreta förslag. Det kommer
              ytterligare förslag, men det kommer inte att bli lagstiftningsvägen
              när det gäller aktiebolagens styrelser.
            </seg>
          </u>
          <note type="speaker">
            Anf. 150 OLA JOHANSSON (C):
          </note>
          <u>
            <seg>
              Herr talman! Jag yrkar avslag på samtliga reservationer, och
              följaktligen yrkar jag bifall till utskottets förslag i betänkandet.
            </seg>
          </u>
          <u>
            <seg>
              Socialdemokraterna, Miljöpartiet och Vänsterpartiet har valt
              att lägga sitt samlade fokus på frågan om kvotering i bolagsstyrelser,
              och det gör jag också. Att den ekonomiska makten i samhället är
              samlad hos män är ett problem. Likaså är det ett problem att män
              i allt mindre grad satsar på högre utbildning.
            </seg>
          </u>
          <u>
            <seg>
              Vi går mot ett lågutbildat manligt proletariat, ett högutbildat
              kvinnligt proletariat och en manlig maktelit på toppen. Så säger
              Högskoleverket i en rapport från 2008 och konstaterar att det
              faktum att kvinnor är högre utbildade inte alls tycks påverka
              löneutveckling och karriär, utan att vi ändå har att hantera en
              manlig maktstruktur som inte ännu luckrats upp till följd av kvinnors
              högre utbildning.
            </seg>
          </u>
          <u>
            <seg>
              Är det en tidsfråga eller krävs det särskilda insatser? Frågan
              är het också inom Centerpartiet. Jag har i min hög med underlag
              inför den här debatten två debattartiklar undertecknade av partikamrater
              till mig. En är tydligt emot kvotering som metod och en annan
              tycker att den möjligheten inte ska avfärdas. Jag tycker nog att
              vi, innan vi börjar hacka sönder toppen på isberget, ska ägna
              oss mer åt det som finns under vattenytan, för någonstans innerst
              inne förstår vi nog att berget kommer att flyta upp lika fort
              som vi hackar sönder det.
            </seg>
          </u>
          <u>
            <seg>
              Vi kan börja med att konstatera att det går att belägga att företag
              med fler än tre kvinnor i toppen i genomsnitt är lönsammare än
              de som har färre. Det gäller inte i Sverige utan globalt. Dessa
              bolag, säger McKinsey i en rapport, har 41 procent bättre avkastning,
              56 procent bättre rörelsemarginal, en bättre personalpolitik,
              större delaktighet och är bättre på att belöna duktiga medarbetare.
              Tillsammans med de högre ambitionerna hos kvinnor att skaffa sig
              en god utbildning borde det räcka som argument för valberedningarna
              i Sveriges börsbolag att ta in fler kvinnor i sina styrelser.
            </seg>
          </u>
          <u>
            <seg>
              Nu vill oppositionen lagstiftningsvägen få företagen att göra
              det självklara, nämligen se till att de blir lönsammare. Jag tror
              inte att det fungerar. I själva verket är det nog så att det ännu
              inte gått upp för valberedningarnas ledamöter att andelen kvinnor
              som äger och driver företag stadigt ökat och att mer än en tredjedel
              av alla företag som startas i Sverige nu drivs av kvinnor. Med
              all respekt för annan kompetens tror jag att egna erfarenheter
              av företagande är något som valberedningarna aktivt söker när
              de tillsätter styrelseposter i börsbolag.
            </seg>
          </u>
          <u>
            <seg>
              Om valberedningarna vidgade vyn och såg vad som sker i exempelvis
              de statliga företagen kunde de konstatera att det under Alliansens
              tid vid makten skett en kraftig förbättring och att det nu i princip
              är ett 50/50-förhållande mellan män och kvinnor i styrelserna
              och att även andelen vd:ar i statliga bolag har ökat.
            </seg>
          </u>
          <u>
            <seg>
              Centerpartisten Annika Qarlsson har motionerat om en satsning
              på utbildning av valberedningar och på fortsatt arbete med styrelsekraft.
              Det i kombination med ytterligare insatser för att stimulera det
              entreprenöriella lärandet och satsningar på entreprenörskap, även
              i de traditionellt kvinnodominerade yrkena, tror jag är den bästa
              och enda vägen framåt. När valfrihetsreformer öppnar upp för företagande
              i vård och omsorg blir det tydligt hur eftersatt entreprenörskapet
              varit i de utbildningar som kvalificerar till dessa yrken.
            </seg>
          </u>
          <u>
            <seg>
              Detta bör göras utan att glömma de kvinnor som är verksamma inom
              industrin och byggbranschen som ingenjörer, chefer, arbetsledare
              och på verkstadsgolven. Det gäller för oss att ta vara på och
              fortsätta de satsningar som gjorts för att få tjejer att utbilda
              sig inom teknik och naturvetenskap. Här får vi inte glömma de
              små regionala högskolorna, som ofta har ett starkare band till
              näringslivet än vad universiteten har.
            </seg>
          </u>
          <u>
            <seg>
              Herr talman! När jag säger att vi borde ägna oss mer åt den delen
              av isberget som ligger under ytan menar jag de mönster och traditioner
              som gör att kvinnor alltjämt i liten utsträckning kommer i fråga
              som företagsledare och styrelseledamöter. Det handlar om sådant
              som vi skapar hemma när vi fostrar våra flickor och pojkar, sådant
              som grundläggs i skolan och som sedan påverkar oss genom livet
              via medier och reklam. Det kan gälla sådant som hur vi väljer
              att ta ut föräldraledighet och VAB-dagar. Inget av detta syns
              ovan vattenytan, men det riskerar att få till resultat att vi
              aldrig någonsin når en jämn könsfördelning i börsbolagens styrelser,
              trots många positiva signaler om att vi är på väg åt rätt håll.
            </seg>
          </u>
          <u>
            <seg>
              Jag har ännu inte tappat tron på människans förmåga att fatta
              rationella beslut. I det läge där vi nu befinner oss skulle det
              vara kontraproduktivt, menar jag och Centerpartiet, att lagstifta
              om könsmässig kvotering. Då kunde vi lika gärna också bestämma
              vilken ålder det ska vara på styrelseledamöterna, vilken utbildning
              och erfarenhet de ska ha, varifrån i landet de kommer och så vidare.
              Den sortens ingrepp i företagens beslutanderätt står i strid med
              vår företagstradition och skulle bidra till att försämra företagsklimatet
              i Sverige. Vi har just nu annat att fokusera på. Det gäller att
              förbättra företagsklimatet och öka svenska företags lönsamhet
              och konkurrenskraft, inte att sitta i riksdagen och besluta hur
              bolagsstyrelserna ska vara sammansatta.
            </seg>
          </u>
          <u>
            <seg>
              Kvotering har prövats i Norge, och därmed kan vi inte påstå att
              det är felaktigt. Jag hör inte till dem som anser att vi helt
              ska avfärda tanken. Det skadar inte att frågan diskuteras i riksdagen
              så att vi sätter lite press på den. Det är börsbolagen, deras
              ägare och bolagsstämmor, som har att se till bolagens och aktieägarnas
              bästa. Det är de som har bollen. Vill de ta till sig goda exempel
              och se till att lönsamheten i deras företag förbättras genom en
              jämnare könsfördelning har de chansen nu.
            </seg>
          </u>
          <note type="speaker">
            Anf. 151 CARINA HERRSTEDT (SD):
          </note>
          <u>
            <seg>
              Herr talman! Jag har, precis som många andra, valt att fokusera
              på könsfördelning i bolagsstyrelser med mera.
            </seg>
          </u>
          <u>
            <seg>
              Jag vill börja med att säga att vi kvinnor inte behöver positiv
              särbehandling genom kvotering. Vi behöver inte redan som små höra
              att vi är offer för en samhällsstruktur som vi själva inte kan
              påverka. Vill vi uppnå riktig jämställdhet måste flickor och unga
              kvinnor redan från början få veta att de duger, att de är kompetenta
              och starka nog att ta ansvar för sitt eget liv. Vi måste sluta
              att se kvinnan som svag och oförmögen att vara självständig och
              drivande.
            </seg>
          </u>
          <u>
            <seg>
              Herr talman! Kvinnors representation i bolagsstyrelser har blivit
              något bättre, men den är långt ifrån bra. Dock är det både min
              och mitt partis åsikt att kvotering är fel väg att gå. Än mindre
              bör det lagstiftas om det. Om vi vill stå upp för rättvisa och
              likabehandling innebär varje avsteg att vi lägger grund för en
              ny orättvisa och att vi frångår principen om lika rättigheter
              för alla.
            </seg>
          </u>
          <u>
            <seg>
              Om vi definierar ordet jämställdhet som lika rättigheter och
              skyldigheter för män och kvinnor, hur kan då kvotering bli rätt?
              Att diskriminera positivt innebär också att diskriminera någon
              annan negativt. Särbehandling och olika spelregler har aldrig
              skapat rättvisa, snarare tvärtom. Kvotering riskerar således att
              bli något kontraproduktivt. Kvotering kan också leda till minskat
              inflytande och minskad trovärdighet för kvinnor. Den förringar
              och misstänkliggör dessutom kvinnors kompetens.
            </seg>
          </u>
          <u>
            <seg>
              Jag menar att kvotering innebär att människor kollektiviseras
              och ges egenskaper utifrån kön i stället för att man ser varje
              människa som en egen individ. Kvotering är för mig konstlat, orättvist
              och diskriminerande. Jag ställer inte upp på den kvinnosyn som
              jag menar att kvotering ger uttryck för och som säger att kvinnor
              är svaga och inte kan ta ansvar för sina egna liv, att vi är så
              svaga att vi behöver samhällets hjälp för att lyckas göra karriär.
              Som ordförande för Sverigedemokraternas kvinnoförbund står jag
              upp för att den bästa jämställdhetspolitiken är den som river
              hinder och som inte ägnar sig åt social ingenjörskonst.
            </seg>
          </u>
          <u>
            <seg>
              Med risk för att låta lite oseriös måste jag säga att debatten
              känns lite som programmet Hipphipps sketch Dagens i-landsproblem
              . Här står vi och diskuterar kvinnors plats i styrelser som om
              det vore den viktigaste frågan för kvinnor och kvinnors största
              problem. Hur många kvinnor tror ni egentligen anser att detta
              är det största problem vi har?
            </seg>
          </u>
          <u>
            <seg>
              Herr talman! I dagarna har det uppmärksammats att det var tio
              år sedan Fadime mördades och begreppet hederskultur blev allmänt
              känt. Det är för mig och många andra kvinnor en mycket viktigare
              fråga. Men detta verkar det inte finnas någon vilja att debattera,
              förmodligen därför att det är en mycket känsligare fråga och dessutom
              lite obekväm. Det är till och med så att vissa partier inte ens
              vill använda sig av ordet hedersvåld.
            </seg>
          </u>
          <u>
            <seg>
              Nu menar jag naturligtvis inte att vi ska stå här och debattera
              hedersvåld i samband med könsfördelning av styrelser. Det jag
              vill ha sagt är att jag tycker att fokus hamnar fel när vi pratar
              om jämställdhet.
            </seg>
          </u>
          <u>
            <seg>
              Herr talman! Jag yrkar från Sverigedemokraternas sida bifall
              till utskottets förslag och avslag på motionerna. Jag menar att
              en bättre åtgärd är att stärka kvinnors självförtroende, så att
              fler kvinnor vågar tacka ja till att sitta i bolagsstyrelser.
            </seg>
          </u>
          <note type="speaker">
            Anf. 152 HANNAH BERGSTEDT (S) replik:
          </note>
          <u>
            <seg>
              Herr talman! Jag har egentligen bara en fråga till Carina Herrstedt
              och Sverigedemokraterna. Anser ni att kvinnor har samma möjligheter
              som män? Om inte, vad är det i så fall som frånhåller kvinnor
              från att ha samma positioner i bolagsstyrelser?
            </seg>
          </u>
          <note type="speaker">
            Anf. 153 CARINA HERRSTEDT (SD) replik:
          </note>
          <u>
            <seg>
              Herr talman! Till viss del anser jag att kvinnor har samma möjligheter.
              Man har kanske inte samma chans, men man har samma möjlighet att
              ta sig in och söka platser i styrelser.
            </seg>
          </u>
          <u>
            <seg>
              Det som kanske gör att man inte får den möjligheten menar jag
              handlar om att det behövs en attitydförändring i samhället i stället.
              Vi måste visa att det är okej för kvinnor att satsa på en karriär
              och att sticka ut och tuffa till sig lite. Det krävs en attitydförändring
              i samhället.
            </seg>
          </u>
          <note type="speaker">
            Anf. 154 HANNAH BERGSTEDT (S) replik:
          </note>
          <u>
            <seg>
              Herr talman! Om jag tolkar Carina Herrstedt rätt är det brist
              på tuffhet och kompetens som gör att kvinnor inte tar plats i
              beslutsfattande positioner. Då är det särskilt intressant att
              konstatera att det är 18 män och 2 kvinnor i Sverigedemokraternas
              riksdagsgrupp. Är orsaken att det finns en struktur även i ert
              parti som gör att det inte är tillräckligt tuffa eller kompetenta
              kvinnor?
            </seg>
          </u>
          <note type="speaker">
            Anf. 155 CARINA HERRSTEDT (SD) replik:
          </note>
          <u>
            <seg>
              Herr talman! Inte någonstans har jag pratat om att det skulle
              handla om kompetens. Jag menar inte att kvinnor besitter sämre
              kompetens. Vi har precis samma kompetens, men det har inte varit
              lika legitimt i samhället att en kvinna väljer att skaffa sig
              en karriär. Det finns gamla strukturer i samhället som innebär
              att kvinnan ska vara hemma och ta hand om barnen. Jag tror att
              vi måste ändra den strukturen i stället.
            </seg>
          </u>
          <u>
            <seg>
              Ja, Hannah Bergstedt, att vi inte har så många kvinnor i Sverigedemokraternas
              riksdagsgrupp är kanske till viss del en följd av att det inte
              finns tillräckligt tuffa kvinnor; det krävs att man är ganska
              tuff med tanke på det man får utstå där. Men samtidigt har vi
              fördubblat antalet kvinnor i partistyrelsen och så vidare. Även
              vi är på gång där.
            </seg>
          </u>
          <note type="speaker">
            Anf. 156 OTTO VON ARNOLD (KD):
          </note>
          <u>
            <seg>
              Herr talman! Associationsrätten är den legala grunden för ett
              organiserat, transparent och effektivt sätt att ge möjlighet för
              människor att samarbeta om olika saker: starta daghem, göra gemensamma
              inköp, hjälpa varandra eller till och med bygga en bilfabrik.
              Olika associationsrättsliga former har olika syften. Det är vi
              politiker som ger ramverket. De principer som är viktiga är äganderätten,
              transparensen och risktagandet.
            </seg>
          </u>
          <u>
            <seg>
              Det är egentligen inte speciellt mycket diskussioner kring dessa
              frågor, möjligtvis lite grann om äganderätten. Det är viktiga
              frågor hur vi ska organisera oss och vilka typer av associationsrättsliga
              former som vi behöver i vårt land. I Europa finns det ett antal
              olika former. Ekonomiska föreningar finns det en motion om. Det
              är intressant att se att det också finns en utredning som kommer
              att titta på förhållandet mellan aktiebolag och ekonomiska föreningar.
              Att ha ett vinstdrivande aktiebolag är inte nödvändigt. Därför
              behövs kanske en utredning som klargör det. Det ser vi fram emot.
            </seg>
          </u>
          <u>
            <seg>
              Låt mig prata lite grann om franchising. Franchising är en avtalsform
              där en franchisegivare lägger fram ett förslag till en franchisetagare.
              Syftet med lagstiftningen är att man ska ha en klarhet och öppenhet
              innan man går in i det hela. Därför tycker jag liksom mina kolleger
              på allianssidan att den motion som återkommer rätt ofta från Socialdemokraterna
              är lite oklar och egentligen ganska onödig. Man vet vad man går
              in i. Man kan alltid tacka nej till ett avtal. Det går alltid
              att skaffa sig juridisk kompetens för hur man ska hantera det
              hela och vad man går in i.
            </seg>
          </u>
          <u>
            <seg>
              Vid sidan om avtalet har vi en civilrättslig lagstiftning när
              det gäller avtalsrätt och köprätt. Den gäller utanpå det här,
              varför vi menar på att det inte är nödvändigt att stärka franchisetagarna.
              Vi har den lagstiftning som behövs. Ett förbud mot oskäliga avtalsvillkor
              finns i 36 § i avtalslagen. Det är ingenting nytt.
            </seg>
          </u>
          <u>
            <seg>
              Alla dessa saker finns i avtalet. Transparensen ska vara god.
              Är den inte det finns den etiska nämnden att gå till. Antalet
              fall där är väldigt litet. Finessen med den etiska nämnden är
              att ärendet kan publiceras efter utslag. Det gör att det blir
              en väldig badwill för franchisegivaren om denne hamnar där.
            </seg>
          </u>
          <u>
            <seg>
              Vi menar att detta är en lagstiftning som finns, är till fyllest
              och fungerar väl.
            </seg>
          </u>
          <u>
            <seg>
              Herr talman! Jag kan inte underlåta att nämna kvotering till
              bolagsstyrelser. Givetvis måste vi se till människan och dess
              kompetens, kunskap och så vidare. Där skiljer sig män och kvinnor
              inte åt. På basis av detta menar jag att det inte hade skadat
              om vi hade haft fler kvinnor i bolagsstyrelser. Jag tror att den
              kompetensen väl hade tagits till vara. Genom utvecklingen i samhället
              ser vi också att vi får mer och mer kompetenta kvinnor. De är
              och kommer säkert att bli attraktiva för de bolagsstyrelser som
              finns.
            </seg>
          </u>
          <u>
            <seg>
              Däremot menar jag att det inte ska behövas någon kvotering. Kvotering
              är att lägga sig i äganderätten och att ta bort ansvaret från
              bolagsstyrelsen. När det gäller ansvaret vill jag också påpeka
              att om man sitter i en bolagsstyrelse har man ett straffrättsligt
              ansvar. Det kan bli riktigt illa. Blir man inkvoterad är det kanske
              inte givet att man har den kunskapen.
            </seg>
          </u>
          <note>
            Jag yrkar bifall till utskottets förslag och avslag på samtliga
            motioner.
          </note>
          <note>
            Överläggningen var härmed avslutad.
          </note>
          <note>
            19 § Fastighetsrätt
          </note>
          <note>
            Föredrogs
          </note>
          <note type="speaker">
            Anf. 157 KATARINA KÖHLER (S):
          </note>
          <u>
            <seg>
              Herr talman! Jag vill börja med att yrka bifall till reservation
              1 som gäller förköpslagen som avskaffades 2010. Denna lag gav
              kommunerna förköpsrätt vid försäljning av vissa fastigheter. Lagen
              gav även kommunerna det de behövde för nyexploatering eller större
              genomgripande förändringar när det gällde till exempel äldre bebyggelseområden.
              Detta var för att kunna skapa förutsättningar för att utveckla
              bostadsområden runt om i kommunerna.
            </seg>
          </u>
          <u>
            <seg>
              Regeringen menade att den här lagen har spelat ut sin roll som
              medel för kommunerna i den här planeringen. Under remissförfarandet
              inför borttagandet av lagen ansåg Boverket och många av våra kommuner
              runt om i landet i sina remissvar att lagen behövs och borde få
              vara kvar. Många av dem förordade i sina remissvar att man i stället
              borde se över lagen och göra förenklingar i den, därför att man
              tror att lagen kommer att behöva användas ännu mer i framtiden.
              Men så blev det alltså inte, utan lagen togs bort i april 2010.
            </seg>
          </u>
          <u>
            <seg>
              Vi socialdemokrater delar naturligtvis inte heller regeringens
              uppfattning och syn på det här. Vi menar också att lagen skulle
              fylla sin funktion för kommunernas bästa för att ge kommunerna
              möjlighet att styra och planera bebyggelseutvecklingen och göra
              långsiktiga planer. Vi tror till och med att lagen har stor betydelse
              för kommunernas möjlighet att ta sitt lagstadgade ansvar när det
              gäller bostadsförsörjningen. Än större betydelse tror vi att den
              skulle ha i framtiden.
            </seg>
          </u>
          <u>
            <seg>
              Sedan den moderatledda regeringen tillträdde 2006 har stora delar
              av bostadspolitiken avpolitiserats. I stället har många delar
              överlåtits till den privata marknaden att sköta. Det här har resulterat
              i extremt låga siffror för nybyggande av bostäder, kanske framför
              allt för hyresrätter. Det i sin tur innebär att kommunerna får
              allt svårare att kunna ta ansvar för bostadsförsörjningen.
            </seg>
          </u>
          <u>
            <seg>
              I ungefär hälften av Sveriges kommuner säger man att man har
              bostadsbrist av olika slag. I vissa kommuner har man brist på
              studentbostäder. I andra har man brist på små lägenheter för unga
              eller äldre. Många kommuner säger att de har en generell brist
              på bostäder.
            </seg>
          </u>
          <u>
            <seg>
              Vi socialdemokrater menar att Sverige inte kan fortsätta denna
              nedmontering av den del av välfärden som kanske är den viktigaste,
              det vill säga rätten till ett eget hem. Det går inte att försvara
              det som sker nu. Människors möjligheter till utbildning och arbete
              runt om i landet minskar för varje dag i takt med att bostadsbristen
              ökar. Det är svårt att finna en bostad, särskilt i storstadsregionerna.
            </seg>
          </u>
          <u>
            <seg>
              Om vi ska kunna råda bot på det här menar vi att kommunerna ute
              i landet måste få fler verktyg att använda i sin samhällsplanering.
              Man måste ge dem möjlighet att planera på lång sikt. Att då kunna
              återinföra en form av förköpslag skulle underlätta för frivilliga
              avtal om fastighetsköp. Det skulle bli enklare och lättare, och
              det skulle bli ett bra komplement till den lagstiftning som redan
              finns, till exempel expropriationslagen.
            </seg>
          </u>
          <u>
            <seg>
              Det här skulle innebära, menar vi, en snabbare handläggning.
              Det skulle kunna bli billigare och skapa mindre administration.
              På så sätt skulle de här frågorna kunna lösas snabbare. Konsekvensen
              av det blir att kommunerna enklare kan göra sin långsiktiga planering
              när det gäller bostäder och samhälle över huvud taget.
            </seg>
          </u>
          <u>
            <seg>
              Därför, herr talman, vill vi socialdemokrater att man sätter
              i gång ett arbete med att se över vilka förutsättningar som finns
              för att skapa en ny, modern och enklare lagstiftning som ger kommunerna
              möjlighet till förköp av fastigheter i vissa lägen. Det skulle
              ge kommunerna ytterligare ett bra verktyg för sin framförhållning.
            </seg>
          </u>
          <note type="speaker">
            Anf. 158 MARIANNE BERG (V):
          </note>
          <u>
            <seg>
              Herr talman! Först av allt vill jag ta upp att vid justering
              av detta betänkande blev det en miss som jag nu rättar till och
              yrkar bifall till reservation 1.
            </seg>
          </u>
          <u>
            <seg>
              I dagens Sverige när många människor saknar ett eget boende,
              när ungdomar inte kan flytta hemifrån på grund av att det inte
              finns några hyresrätter att tillgå i många kommuner, för det är
              ju inte givet att alla kan eller vill köpa en bostadsrätt, då
              väljer regeringen att försvåra för denna grupp ännu mer genom
              att upphäva förköpslagen med en simpel motivering att den har
              spelat ut sin roll.
            </seg>
          </u>
          <u>
            <seg>
              Vänsterpartiet delar inte den åsikten, utan vi menar att lagen
              fyllde en funktion för kommunernas möjlighet att planera och styra
              bebyggelseutvecklingen. Borttagandet av lagen har i vissa kommuner
              försvårat otroligt mycket för ett ökat bostadsbyggande, vilket
              drabbar och slår hårt specifikt mot bostadslösa och ungdomar.
            </seg>
          </u>
          <u>
            <seg>
              Till detta kommer också Alliansens motto om arbetslinjen. Jo,
              jag tackar! Men att inte bygga bostäder skapar inga fler jobb,
              och det skapar definitivt ingen trygghet för den som i dag saknar
              en bostad. Det skapar oro, och det skapar utanförskap, för arbete
              och bostad är grunden till att kunna känna sig delaktig i ett
              samhälle. Det brukar företrädarna för högeralliansen också anse,
              men då har ni inte menat ett ord av vad ni har sagt, för ni håller
              ju på att rasera det ena efter det andra.
            </seg>
          </u>
          <u>
            <seg>
              Som regeringen agerade när de bara tog bort lagen är inte ansvarsfull
              politik. Kommunerna behöver nämligen redskap för att kunna uppfylla
              sitt ansvar när det gäller bostadsförsörjningen. Ett redskap kan
              vara förköpslagen. Då ges kommunerna möjlighet att förköpa mark,
              vilket i sin tur medför att kommunansvariga kan genomföra realistiska
              samhällsplaneringar som gynnar bostadsproduktionen. Inte minst
              gynnar det människorna.
            </seg>
          </u>
          <u>
            <seg>
              Vänsterpartiet anser att beslutet bör rivas upp, göras om och
              göras rätt. Utred frågan om hur vi kan förbättra en förköpslag
              och förenkla den i samma veva så att det blir ett redskap för
              kommunerna inför planering och bostadsbyggande!
            </seg>
          </u>
          <u>
            <seg>
              Herr talman! Nu hoppar jag över till fastighetsmäklarnas roll.
              Den har jag debatterat tidigare i denna kammare, men utan något
              positivt resultat. Övriga riksdagspartier i denna kammare röstade
              ned vårt förslag om en översyn av fastighetsmäklarens roll. Vänsterpartiet
              står dock inte ensamt när det gäller synen på mäklarnas roll.
              När propositionen om detta var ute på remiss under hösten 2010
              var det många som tog upp och delade Vänsterpartiets syn på mäklarens
              roll som opartisk och oberoende mellanperson. Samma åsikt hade
              man när det gäller att säljaren och köparen har olika intressen.
              Det är en näst intill omöjlig situation för en mäklare att vara
              neutral och objektiv, och den som drar det kortaste strået i denna
              luddiga och förvillande opartiskhet är alltid köparen.
            </seg>
          </u>
          <u>
            <seg>
              Herr talman! Vänsterpartiet anser att remissvaren från Kungliga
              Tekniska Högskolan och bostadsrättsorganisationen SCB med flera
              hade starka, bärande argument i frågan om mäklarens opartiskhet.
              Vi anser att ett tydligt partsförhållande skulle ge alla inblandade
              en realistisk uppfattning om vad fastighetsförmedling innebär,
              vilket i sin tur skulle leda till en klarare och tydligare bild
              och ett bättre utgångsläge för hur parterna ska agera. Det skulle
              kort och gott ge ett tydligare partsförhållande. Det skulle med
              all sannolikhet gynna konsumentintresset, men också stärka mäklarens
              yrkesetiska status.
            </seg>
          </u>
          <u>
            <seg>
              Vänsterpartiet anser att en utredning bör tillsättas och se över
              bland annat de punkter jag har tagit upp i mitt anförande här.
              Jag passar på att yrka bifall till reservation 2 i detta betänkande.
            </seg>
          </u>
          <note type="speaker">
            Anf. 159 EVA BENGTSON SKOGSBERG (M):
          </note>
          <u>
            <seg>
              Herr talman! I betänkande CU9 behandlas motioner som har väckts
              i fastighetsrättsliga frågor. Många är återkommande från tidigare
              år, en del rör frågor som nyligen har fått ny lagstiftning och
              några frågor är under utredning. Alla motioner avstyrks därför,
              och jag vill redan nu, herr talman, yrka bifall till utskottets
              förslag i betänkandet.
            </seg>
          </u>
          <u>
            <seg>
              Vi inom Alliansen har delat upp de olika rubrikerna mellan oss,
              och det föll tyvärr inte på min lott att bemöta vare sig Katarina
              Köhler eller Marianne Berg. Jag kommer att hålla mig till punkterna
              2 och 6.
            </seg>
          </u>
          <u>
            <seg>
              Jag börjar med störningsservitut. Det är i den kommunala samhällsplaneringen
              viktigt att ha en klok markanvändning som tar hänsyn till hälsa,
              trygghet och miljö. Vilka störningar ska tålas av närboende? Det
              händer ofta att nya grannar klagar på redan befintliga anläggningar,
              till exempel idrottsplatser, ridhus och djurstallar. Nyinflyttade
              ska inte kunna ställa krav på att sådana verksamheter måste flytta.
              Detta leder i förlängningen till att byggförbud införs inom visst
              avstånd från verksamheter som orsakar olika störningar, buller
              eller lukt. Det medför i sin tur att andra, som inte störs av
              sådan verksamhet, inte får bygglov. Trafikbuller och luftkvalitet
              motverkar också önskad förtätning i stadsmiljöer.
            </seg>
          </u>
          <u>
            <seg>
              I flera motioner föreslås en möjlighet att belasta fastigheter
              som ligger inom gränsen med en bullerstörning. Man vill kunna
              friskriva både den störande verksamheten och kommunen från ansvar
              gällande buller, och undantag bör kunna prövas för dem som vill
              etablera en verksamhet inom bullerzonen vid exempelvis ett skjutfält.
              Det är en inskrivning som då givetvis ska följa fastigheten.
            </seg>
          </u>
          <u>
            <seg>
              Reglerna i plan- och bygglagens grundläggande bestämmelser ger
              kommunerna ganska vida möjligheter till olika ställningstaganden
              i intressekonflikter. Men utskottet anser inte att det finns skäl
              att ta initiativ till vidare överväganden då de gränser som sätts
              för buller i första hand syftar till att boende inte ska utsättas
              för hälsoskadliga störningar. Vi fortsätter emellertid att följa
              problematikens olika infallsvinklar, särskilt när det gäller byggnation
              kring flygplatser och militära övningsfält.
            </seg>
          </u>
          <u>
            <seg>
              Jag går nu över till att tala om jordförvärv. I början av 1900-talet
              inskränktes juridiska personers möjlighet att förvärva jord- och
              skogsbruksfastigheter. Det gjordes för att förhindra att stora
              skogsbolag köpte upp privatpersoners skogsmark. Vid den omfattande
              avregleringen 1991 berördes inte juridiska personer. Det ansågs
              viktigt att balansen mellan olika ägarkategorier behölls.
            </seg>
          </u>
          <note>
            Motionären i frågan föreslår ändringar i jordförvärvslagens begränsningar
            av juridiska personers rätt att förvärva jord- och skogsbruksfastigheter.
            Liknande motioner har behandlats flera gånger sedan den senaste
            större förändringen av jordförvärvslagen kom 2005. De huvudsakliga
            ändringarna då var bestämmelserna om tillstånd vid förvärv av
            lantbruksegendom i glesbygd och bestämmelserna om juridiska personers
            förvärv av lantbruksegendom.
          </note>
          <u>
            <seg>
              Vid de senaste behandlingarna har utskottet ansett att det var
              för tidigt att överväga förändringar i lagstiftningen. Så blev
              beslutet även nu, men vi anser att en översyn bör göras inom en
              snar framtid för att se om möjligheter finns för juridiska personer
              att förvärva familjejordbruk. Att driva dessa i aktiebolagsform
              skulle underlätta både driften och generationsväxlingar.
            </seg>
          </u>
          <u>
            <seg>
              Slutligen, herr talman, ser jag att jag hinner beröra även fastighetsinformationen.
              Lantmäteriets e-tjänst ska utvecklas, tycker motionären. Med e-tjänsten
              kan fastighetsägare kostnadsfritt få information om ägarförhållanden,
              inteckningar och taxeringsvärde liksom bestämmelser för markanvändning
              och servitut som berör fastigheten. Där finns också länkar till
              detaljerade akter som visar areal, lagfarter, inskrivningar och
              mycket annat.
            </seg>
          </u>
          <u>
            <seg>
              För att skapa goda möjligheter för myndighetsövergripande samordning
              beslutade regeringen 2009 att inrätta en delegation för e-förvaltning
              som årligen ska lämna delrapporter och slutrapport vid slutet
              av 2014. Det pågår alltså ett omfattande arbete för att hela tiden
              utveckla e-förvaltningen. Riksdagen bör därför avvakta denna slutrapport.
            </seg>
          </u>
          <note type="speaker">
            Anf. 160 JAN ERTSBORN (FP):
          </note>
          <note>
            Herr talman! Jag yrkar bifall till utskottets förslag till riksdagsbeslut
            och avslag på samtliga reservationer i betänkandet.
          </note>
          <u>
            <seg>
              Jag tänkte inleda med att säga några ord om tomträttsinstitutet,
              som infördes i början av 1900-talet och som framför allt skapade
              mängder med tomträtter mellan 1940 och 1960. Det var ett bostadspolitiskt
              instrument som gjorde det möjligt för i stort sett varje familj
              att bygga sig en villa eftersom man slapp köpa tomten och därmed
              kostnaden för denna. På den tiden sattes tomträttsavgälderna också
              till mycket låga belopp.
            </seg>
          </u>
          <u>
            <seg>
              Sedan dess har fastighetsförvaltningen och markvärdena förändrats
              mycket. Tomträttsavgälderna har blivit ett mycket stort problem
              för många tomträttsinnehavare. Det finns exempel där man från
              ett år till ett annat har fått en höjd tomträttsavgäld från 5
              000 kronor per år till 50 000 kronor per år. Det är förhoppningsvis
              det mest skrämmande exemplet. I dag finns det ungefär 50 000 tomträtter
              i Sverige. För 20 år sedan fanns det ca 90 000. Detta beror i
              sin tur på att många kommuner har låtit villaägarna köpa in sina
              tomter.
            </seg>
          </u>
          <u>
            <seg>
              Nu har regeringen tillsatt en utredning för översyn av tomträttsinstitutet.
              Det är oerhört glädjande. Utredningen ska inte bara titta på hur
              man ska fastställa tomträttsavgälden, utan den ska också titta
              på möjligheterna att lagstifta om eventuella friköp för dem som
              äger byggnaderna på mark som är upplåten med tomträtt. Detta ställer
              vi oss bakom, och vi hoppas med tiden få se ett förslag på området.
            </seg>
          </u>
          <u>
            <seg>
              Jag vill betona att den motion som vi från Folkpartiet har lämnat
              in och det som jag nu har sagt avser tomträtter där det finns
              en en- eller tvåfamiljsvilla. Det finns också tomträtter både
              för hyreshus och för kommersiella byggnader, men de omfattas inte
              alls av vare sig det jag har sagt eller av vår motion.
            </seg>
          </u>
          <u>
            <seg>
              Låt mig säga lite om fastighetsmäklarens roll. Det är inte mer
              än något år sedan en ny lagstiftning trädde i kraft. Man gjorde
              på sedvanligt sätt i Sverige en omfattande utredning om fastighetsmäklarens
              ställning och vägde för- och nackdelar beträffande systemet att
              mäklaren är en opartisk mellanman. Det är en något annorlunda
              konstruktion, men vi har haft det så i Sverige så länge vi kan
              minnas, och det har fungerat.
            </seg>
          </u>
          <u>
            <seg>
              Det finns skäl för en annan modell. Då blir dock fastighetsmäklaren
              ombud för säljaren, och köparen lämnas därhän. Även om köparen
              har möjlighet att skaffa sig ett eget ombud är det inte säkert
              att köparen gör det. Då uppstår med en gång en obalans i dessa
              viktiga frågor om köp och försäljning av villafastigheter.
            </seg>
          </u>
          <u>
            <seg>
              De överväganden som både utredningen och regeringen gjorde och
              som riksdagen ställde sig bakom visade tydligt fördelarna med
              att fortsätta med systemet med mäklaren som en opartisk mellanman.
              Det var ett bra alternativ som var väl värt att fortsätta med
              och fullfölja.
            </seg>
          </u>
          <u>
            <seg>
              Man kan titta på hur det ser ut i mäklarkåren i dag. Det tyckte
              i alla fall jag var intressant. Vid årsskiftet fanns det 6 772
              mäklare. För att anknyta till den tidigare debatten var 42,5 procent
              kvinnor. I åldersgruppen under 30 år var andelen kvinnor 61 procent.
            </seg>
          </u>
          <u>
            <seg>
              Mot dessa 6 772 mäklare kom det in 306 anmälningar till Fastighetsmäklarnämnden
              om att mäklare inte skött sitt uppdrag. Av dessa anmälningar resulterade
              87 i en varning till den aktuella mäklaren. 87 av 6 772 mäklare
              varnades. Det är ett bra bevis på att vi har ett system som fungerar
              med en tillfredsställande tillsyn från Fastighetsmäklarnämnden,
              som i fortsättningen ska heta Fastighetsmäklarinspektionen. Jag
              ser inte att det finns någon anledning att ifrågasätta vare sig
              mäklarens roll som opartisk mellanman eller mäklarens utbildning.
              Därför yrkar vi avslag på de motionerna.
            </seg>
          </u>
          <note type="speaker">
            Anf. 161 OLA JOHANSSON (C):
          </note>
          <u>
            <seg>
              Herr talman! Jag yrkar bifall till utskottets förslag och avslag
              på samtliga reservationer. Jag kommer i huvudsak att koncentrera
              mig på frågan om förköpslagens återinförande.
            </seg>
          </u>
          <u>
            <seg>
              Jag inser att det åtminstone i teorin har funnits en möjlighet
              för kommuner att bedriva vad vi kallar för en aktiv markpolitik
              genom att använda skattemedel för att förse sig med markområden
              för olika ändamål. Det kan handla om att hålla på marken tills
              en möjlighet ges för ett markbyte med ett privat byggbolag, att
              bebygga den själv med förskolor, äldreboenden, idrottsplatser
              eller andra anordningar för kommunal verksamhet, att göra verksamhetsområden,
              till exempel områden för företag, eller att sälja den vidare till
              privata eller allmännyttiga bostadsföretag som en markanvisning.
            </seg>
          </u>
          <u>
            <seg>
              Det skulle vi kunna kalla för en aktiv markpolitik. Eftersom
              jag har jobbat med kommunpolitik ganska länge har jag själv varit
              med och fört in detta i otaliga kommunala handlingsprogram för
              Centerpartiet som ett förslag på hur man åstadkommer en ökad samhällsbyggnad.
            </seg>
          </u>
          <u>
            <seg>
              Sedan snart två år är denna lag borta. Trots att jag så sent
              som i går, när jag förberedde mig för detta anförande, googlade
              på ordet förköpsrätt hittade jag inga träffar daterade senare
              än våren 2010, det vill säga i den vevan som lagen om förköpsrätt
              slutade att gälla.
            </seg>
          </u>
          <u>
            <seg>
              Det var nog så det förhöll sig. Det var en bra lag som gav kommuner
              långtgående rättigheter men som få utnyttjade och ingen saknar.
              Det är svårt att hitta belägg för att den har bidragit till tillkomsten
              av några bostäder över huvud taget. Rätta mig gärna om jag har
              fel.
            </seg>
          </u>
          <u>
            <seg>
              Att som Katarina Köhler och Marianne Berg påstå att förköpslagen
              är en förutsättning för byggandet i Sverige är att tillmäta den
              större betydelse än den förtjänar.
            </seg>
          </u>
          <u>
            <seg>
              Regeringen ansåg att byråkratin i lagen översteg nyttan. Dessutom
              försvårade förköpslagen avsevärt helt vanliga markaffärer som
              inte över huvud taget behövde vara föremål för ett allmänintresse.
              Det skapade en osäkerhet hos säljare och köpare samtidigt som
              det blev en ganska stor arbetsbörda för kommunernas exploateringsavdelningar
              när de skulle bereda underlag för självklara kommunala beslut
              att inte utnyttja förköpsrätten. Det vanligaste är ju att företag
              och privatpersoner handlar med mark och bebygger den och på det
              sättet bidrar till bostadsförsörjningen.
            </seg>
          </u>
          <u>
            <seg>
              Jag har svårt att se att vi i Sverige 2012 skulle återinföra
              en ordning där det allmänna, kommunerna, använder skattebetalarnas
              pengar för att ge sig in på fastighetsmarknaden och spekulera
              i kommande markanvändning och exploatering. Jag ser hellre att
              kommunerna använder det utrymme som plan- och bygglagen ger för
              att förmå markägare och exploatörer att se till att bostadsbyggandet
              är i linje med efterfrågan och behovet i den egna kommunen och
              att de allmännyttiga bostadsföretagen används på sådant sätt att
              de kan agera på en fri marknad som byggare och förvaltare av såväl
              nyproducerat som befintligt bestånd och det sista är inte minst
              viktigt.
            </seg>
          </u>
          <u>
            <seg>
              De flesta kommuner är nog tacksamma över att få lägga kraften
              på det man har och inte ständigt behöva fundera över möjligheten
              att skaffa sig mera.
            </seg>
          </u>
          <u>
            <seg>
              Förköpslagen är borta. Länge leve en aktiv kommunal bostads-
              och samhällsbyggnad! Vi i riksdagen ska hålla vår klåfingrighet
              så långt borta från detta som möjligt och se till att kommuner,
              byggföretag, markägare och fastighetsägare får långsiktigt hållbara
              förutsättningar att verka för ett bättre och mer effektivt bostadsbyggande.
            </seg>
          </u>
          <u>
            <seg>
              Herr talman! Mina partikamrater Anders Åkesson och Kenneth Johansson
              har för andra året motionerat om expropriationsersättningar. Jag
              bifaller något motvilligt förslaget att avslå motionen och låter
              mig nöjas med att nya regler ger högre ersättningar för markägare
              vid expropriation. 25 procent över marknadsvärdet är inte så tokigt.
              Dessutom ligger det i ambitionens riktning att även kunna reglera
              ersättning som påverkats av lönsamheten i den verksamhet som har
              dragit fördel av expropriationen. När man talar om vinster i detta
              sammanhang reses självklart frågan om variabeln också ska påverkas
              av förluster i verksamheten. Detta lär vi få återkomma till.
            </seg>
          </u>
          <u>
            <seg>
              Vad motionärerna egentligen skjuter in sig på är den samverkande
              effekten av flera intrång, det vill säga när ledningarna för vatten
              och avlopp, el, bredband etcetera inte samförläggs utan vart och
              ett av intrången ersätts för sig enligt i och för sig marknadsmässiga
              principer men där den sammantagna effekten av flera intrång blir
              att fastigheten helt eller till stor del förlorar sitt brukningsvärde.
            </seg>
          </u>
          <u>
            <seg>
              Herr talman! Detta kunde ha kommenterats bättre, men jag utgår
              från att motionärerna återkommer i frågan och att det också blir
              belyst i kommande utredningar.
            </seg>
          </u>
          <note type="speaker">
            Anf. 162 KATARINA KÖHLER (S) replik:
          </note>
          <u>
            <seg>
              Herr talman! Jag tycker att du är oförsiktig med vad du säger,
              Ola. I ditt anförande låter det som att kommuner köper upp mark
              för skattepengar. Det låter vidlyftigt och oansvarigt.
            </seg>
          </u>
          <u>
            <seg>
              Jag vill påstå att du inte riktigt har läst in dig på lagen.
            </seg>
          </u>
          <u>
            <seg>
              Det är tydligt att det finns ett antal punkter som gör att kommuner
              har möjlighet till förtur för att köpa mark vid försäljning. Det
              är inte något tvångsförfarande. När mark ska försäljas har kommunerna
              i vissa fall rätt till förtur för köpet. Det måste klargöras.
              I den gamla lagstiftningen anger man skäl som framtida utveckling
              för tätbebyggelse, att egendomar behöver rustas upp, bostadsförsörjning
              och sådant. Det var alltså villkorat.
            </seg>
          </u>
          <u>
            <seg>
              När du pratar som du gör om skattemedel och hur vi slarvar med
              dem känns det som en fortsättning av privatiseringen av det som
              förut var ett viktigt politiskt område. Nu tar man bort alla möjligheter
              att bedriva politik när det gäller bostadsförsörjning och bostadsbyggande.
              Av det du säger tycks detta innebära en fortsättning av det. Har
              jag uppfattat det rätt?
            </seg>
          </u>
          <note type="speaker">
            Anf. 163 OLA JOHANSSON (C) replik:
          </note>
          <u>
            <seg>
              Herr talman! Katarina Köhler måste inse att kommunen inte förfogar
              över några andra pengar än skattepengar.
            </seg>
          </u>
          <u>
            <seg>
              Med den tillmätelse ni ger förköpslagen får man intrycket att
              det här är en verksamhet som kommunerna har ägnat sig åt väldigt
              mycket. Sanningen är att man inte har gjort det. Det är därför
              förköpslagen har avskaffats. Ett köp av mark, även om det handlar
              om en mindre summa pengar, förutsätter att kommunen har planer
              och kapacitet att förädla marken på ett eller annat sätt. Jag
              gav tidigare några exempel. Man behöver inte förädla den själv.
              Man kan överlåta marken till någon annan. Man kan sälja den vidare
              och kanske göra sig en hacka på det.
            </seg>
          </u>
          <u>
            <seg>
              Det är ett instrument som kommunerna fortfarande förfogar över
              genom plan- och bygglagen och det som vi kallar för planmonopolet,
              det vill säga att man kan se till att den mark som planläggs bebyggs
              på det sätt man önskar för att åstadkomma den utveckling och samhällsbyggnad
              som man anser sig behöva.
            </seg>
          </u>
          <u>
            <seg>
              Det ni gör är egentligen att inskränka det kommunala självbestämmandet.
            </seg>
          </u>
          <note type="speaker">
            Anf. 164 KATARINA KÖHLER (S) replik:
          </note>
          <u>
            <seg>
              Herr talman! Vi tycker inte alls att det är fråga om det. Vi
              ser i dag vilka problem framför allt storstadsområdena har när
              det gäller att hitta mark att bebygga för att skapa fler bostäder
              i ett Sverige där de privata företagen inte bygger i den omfattning
              vi vill, och när de bygger bygger de inte tillräckligt med hyresrätter.
              Vi pratar om att återinföra en lagstiftning som gör att kommunerna
              har möjlighet att ta del av mark för bostadsbyggande och för att
              förädla marken. Vi gör det i skenet av vad som händer i dag och
              av hur det ser ut på byggproduktionsområdet. Det här är verkligen
              att stämma för framtiden.
            </seg>
          </u>
          <u>
            <seg>
              Det är nog riktigt att det inte är så många kommuner som har
              använt sig av lagen de senaste åren, men de som gjorde det hade
              behov av det och hade då lagen som skydd. Om vi återinför en sådan
              lagstiftning kommer kommuner, kanske framför allt i storstadsområden,
              att känna att man har ytterligare ett verktyg för en konstruktiv
              och långsiktig samhälls- och bostadsplanering.
            </seg>
          </u>
          <note type="speaker">
            Anf. 165 OLA JOHANSSON (C) replik:
          </note>
          <u>
            <seg>
              Herr talman! Det råder olika förutsättningar i olika kommuner.
              I kommuner där priset på råmark är lågt är också den kommunala
              insatsen för att köpa mark låg. Om det handlar om storstadsområden
              kan vi verkligen snacka om att vi gräver djupa hål i kommunernas
              kassor när vi börjar handla med mark.
            </seg>
          </u>
          <u>
            <seg>
              I mitt anförande bad jag om exempel på när förköpslagen på något
              sätt under senare år har bidragit till ett ökat bostadsbyggande
              någonstans. Jag fick inga sådana exempel inte i det här replikskiftet
              heller. Jag fick snarare ett erkännande av att det inte har lett
              till så mycket mer bostadsbyggande än när privata företag köper
              och förädlar mark.
            </seg>
          </u>
          <note type="speaker">
            Anf. 166 OTTO VON ARNOLD (KD):
          </note>
          <u>
            <seg>
              Herr talman! För att komplettera bilden av förköpslagen kan jag
              säga att den alltid innebar en osäkerhet för köparen, vilket säkert
              förhindrade många affärer. Kommunerna står inte utan redskap i
              dag. De har ju expropriationslagen. Den finns om de skulle vilja
              använda den. Det är ytterligare två skäl till att inte återinföra
              lagen.
            </seg>
          </u>
          <u>
            <seg>
              Herr talman! Jag vill börja med att yrka bifall till förslaget
              i betänkandet och avslag på motionerna.
            </seg>
          </u>
          <note>
            I motionen om fideikommiss anser motionärerna att det ska avskaffas
            utan undantag. I dag finns det 30 fideikommiss i fast egendom,
            i lösöre och i ren penningfideikommiss. Fideikommissrätten är
            inte en rätt att fritt disponera egendom, utan en form av nyttjanderätt.
            Genom avvecklingslagen från 1963 avvecklas fideikommissinstitutet,
            och allmänna arvsregler införs när nuvarande innehavare avlider.
          </note>
          <u>
            <seg>
              För nationen har fideikommissen spelat stor roll som lokala arbetsgivare,
              inte bara inom jord- och skogsbruket utan också inom gruvnäringen.
              De har haft en viktig roll som bärare av stora kulturhistoriska
              värden när det gäller att bevara värdefulla samlingar och visa
              vårt historiska arv. Tidigare socialdemokratiska regeringar har
              insett att detta var värdefullt.
            </seg>
          </u>
          <u>
            <seg>
              Nu säger lagen att man kan förlänga fideikommiss om det finns
              speciella omständigheter. Det verkar som om motionärerna vill
              ta bort denna möjlighet. Det tycker inte jag. Det finns möjlighet
              att bevara dessa värden, och det är av nationellt intresse. I
              övrigt gäller det som lagen säger, att de avvecklas i behörig
              ordning.
            </seg>
          </u>
          <u>
            <seg>
              Jag ska också säga något om historiska arrenden. Jag noterar
              att motionären finns här i salen. Motionen har varit uppe flera
              gånger. Man kan notera att historiska arrenden är arrenden som
              har varit i samma familj sedan ungefär år 1900. Det är det enda
              kriteriet. Vi ser i dag en ganska stor strukturomvandling i det
              svenska jordbruket. De historiska arrendena blir färre och färre.
              Den problematik som finns i normala arrendeförhållanden finns
              också när det gäller historiska arrenden. Det finns goda relationer
              mellan jordägare när det gäller historiska arrenden. Det är den
              övervägande majoriteten.
            </seg>
          </u>
          <u>
            <seg>
              Att frågan har blivit aktuell beror på att det finns ett fåtal
              ställen där historiska arrenden diskuteras. Det handlar om relationen
              mellan privata jordägare och arrendatorer. När det gäller relationen
              mellan kyrkan och staten finns inte den problematiken.
            </seg>
          </u>
          <u>
            <seg>
              Vid Uppsala universitet är man inte alls inne på att förespråka
              någon friköpsrätt.
            </seg>
          </u>
          <u>
            <seg>
              Samma sak gäller också Lunds stift som är en stor markägare.
              Där befarar man till och med att det skulle bli ett slag i luften
              eftersom markpriserna skulle bli mycket höga om man skulle införa
              friköpsrätt.
            </seg>
          </u>
          <note>
            Lagstiftningsfrågan har utretts vid flera tillfällen. Ett förslag
            om lag om friköpsrätt fanns redan 1991 och utarbetades av 1990
            års arrendekommitté. Regering och riksdag kom till slutsatsen
            att friköpsrätt inte var motiverad. Som skäl härför anfördes att
            lagändringen om stärkt arrendatorsställning och om friköpsrätt
            inte skulle tillgodose något allmänintresse. Vidare kom man också
            fram till att friköpsrätten inte skulle vara förenlig med egendomsskyddet
            i regeringsformen.
          </note>
          <u>
            <seg>
              Däremot kan man göra en internationell betraktelse när det gäller
              detta och notera att många arrendatorer ute i Europa har fått
              överta gårdar. Det har skett i Frankrike efter revolutionen, och
              det har också skett i Tyskland och i Danmark och på flera andra
              ställen.
            </seg>
          </u>
          <u>
            <seg>
              Det är intressant att ställa frågan: Varför har detta inte skett
              i Sverige? I forskning från bland annat Kungl. Skogs- och Lantbruksakademin
              har man noterat att relationen mellan jordägare och arrendatorer
              har varit betydligt bättre i Sverige och att det därför inte har
              funnits någon anledning att genomföra kraftiga jordreformer. Denna
              relation är någonting som vi ska vara stolta över.
            </seg>
          </u>
          <u>
            <seg>
              Det är intressant att denna motion återkommer. Men nu har den
              varit uppe så många gånger att den väl egentligen är rätt överflödig.
            </seg>
          </u>
          <note type="speaker">
            Anf. 167 KATARINA KÖHLER (S) replik:
          </note>
          <u>
            <seg>
              Herr talman! Jag ska försöka fatta mig kort. Men jag måste få
              säga att jag tycker att ni är lite slarviga när ni beskriver dessa
              två lagstiftningar, förköpslagen och expropriationslagen. Det
              är just av det skälet som vi säger att en form av förköpslag borde
              finnas. Expropriationslagen är faktiskt en tvångslagstiftning,
              medan förköpslagen innebar att det var två parter som vid en försäljning
              kom överens om ett pris och att man gjorde upp om detta köp. Jag
              tycker därför att det är viktigt att ni inte blandar bort korten
              i er iver att få det att låta som att vi på något sätt vill slarva
              i väg kommuners pengar. Det är viktigt att se dessa skillnader.
            </seg>
          </u>
          <u>
            <seg>
              När man i expropriationslagen talar om pengar handlar det om
              ett markvärde plus 25 procent. Det överklagas, och det tar lång
              tid. Det är mycket både administrativt arbete och överklaganden
              och så vidare. Enligt den gamla förköpslagen var det helt enkelt
              så att i vissa fall när en markägare ville sälja kunde kommunen
              gå in och säga att man ville köpa, och då hade kommunen rätt att
              vara så att säga först. Men detta skedde genom frivilliga avtal.
              Detta är viktigt att komma ihåg.
            </seg>
          </u>
          <note type="speaker">
            Anf. 168 OTTO VON ARNOLD (KD) replik:
          </note>
          <u>
            <seg>
              Herr talman! Vad som är frivilligt kan diskuteras och hur man
              ser på detta, och det är uppenbart att vi har olika syn på detta.
            </seg>
          </u>
          <u>
            <seg>
              Om någon går in och tar över en egendom som någon annan har förväntat
              sig att få förvärva med stöd av lagen, är det inte tvång? Om Jan
              Ertsborn och jag ska köpa ett hus och du, Katarina Köhler kommer
              och säger att du vill ha det och tar det, och vi går miste om
              det med stöd av lagen, är det då inte tvång?
            </seg>
          </u>
          <u>
            <seg>
              Jag är förvånad över att ni har denna gammalmodiga syn på äganderätten.
            </seg>
          </u>
          <note type="speaker">
            Anf. 169 KATARINA KÖHLER (S) replik:
          </note>
          <u>
            <seg>
              Herr talman! Jag vidhåller min uppfattning. I remissvaren och
              i diskussionerna om borttagandet av förköpslagen var det många
              som påpekade det faktum att en förköpslag skulle innebära ytterligare
              ett verktyg för kommuner att kunna skapa en god samhällsplanering
              och ett bra bostadsbyggande. Man ansåg att man kan göra detta
              mycket enklare vid denna frivilliga försäljning och frivilliga
              överenskommelse om penningsummor och så vidare. Jag ser expropriationslagen
              som en helt annan lagstiftning och som en tvångslagstiftning.
            </seg>
          </u>
          <note type="speaker">
            Anf. 170 OTTO VON ARNOLD (KD) replik:
          </note>
          <u>
            <seg>
              Herr talman! Det är trots allt så att när man övertar någonting
              från någon annan utan dennes vilja och bryter ett avtal är det
              tvång. Jag tycker också att förköpslagen är obsolet. Den har inte
              använts. Varför skulle man återinföra någonting som inte fungerar?
            </seg>
          </u>
          <u>
            <seg>
              Däremot är expropriationslagen effektiv. Den ger en kompensation
              dessa 25 procent för den tvångsåtgärd som man vidtar. Det är ganska
              rättvist, och det har utredningarna kommit fram till.
            </seg>
          </u>
          <note type="speaker">
            Anf. 171 CHRISTER ADELSBO (S):
          </note>
          <u>
            <seg>
              Herr talman! I dag är Sverige ett av världens mest utvecklade
              länder när det gäller demokrati, jämställdhet, offentlig insyn
              och andra saker som vi förknippar med ett modernt samhälle.
            </seg>
          </u>
          <u>
            <seg>
              Men man måste fråga sig: Är vi ett så modernt och demokratiskt
              land som vi tror när regler från 1700-talet ännu blockerar rätten
              till enskilt ägande för befolkningen i hela bygder?
            </seg>
          </u>
          <u>
            <seg>
              Det är lika häpnadsväckande som oförståeligt. Det handlar om
              rätten, eller snarare avsaknaden av rätten, för jordbruksarrendatorer
              att friköpa de gårdar som de i generationer har bebyggt, bebott
              och brukat under adligt förmyndarskap.
            </seg>
          </u>
          <u>
            <seg>
              Inget annat land i Europa har sedan demokratin infördes tillåtit
              fortsatt osjälvständighet för en jordbruksbefolkning under feodalt
              grundade ägarsystem.
            </seg>
          </u>
          <u>
            <seg>
              Vad jag talar om är historiska arrenden med minst 100 år gamla
              arrenden som har gått i arv i generationer. Det handlar om mark
              som adel och storgodsägare aldrig själva har brukat. Arrendatorerna
              har själva fått svara för investeringar och för hela riskkapitalet
              och därmed fått bära den totala företagsekonomiska risken för
              växtodling och djurhållning.
            </seg>
          </u>
          <u>
            <seg>
              Herr talman! Henric Ankarcrona, som är ordförande i riddarhusdirektionen,
              uttalade för en tid sedan att fideikommissinnehavarna inte äger
              utan förvaltar från generation till generation, vilket han menar
              inte framkommer i medierna. Det tror jag att han ska vara mycket
              tacksam över. Skulle medierna granska vad den så kallade förvaltningen
              innebär skulle de finna att den bygger på beskattningsrätt från
              1600- och 1700-talet.
            </seg>
          </u>
          <u>
            <seg>
              Det hela började med att staten för att förbättra sin svaga statskassa
              började sälja beskattningsrätter till adeln. Skatten och hyran
              som dessa bönder betalt till staten tillföll nu adeln. Men adeln
              såg sig samtidigt som ägare av jorden även om affären formellt
              sett hade gällt rätten att driva in skatt och hyra.
            </seg>
          </u>
          <u>
            <seg>
              Detta faktum gör frälsebondefrågan särskilt pikant. De bönder
              som i dag brukar arrenden under fideikommissen kan vara ättlingar
              till statens tidiga bortbytingar offren då staten lade ut skatteindrivning
              på adlig entreprenad.
            </seg>
          </u>
          <u>
            <seg>
              Staten, regeringen och riksdagen vägrar att göra upp med sitt
              förflutna. Man har nöjt sig med att senkommet göra vissa förbättringar
              men inte vågat åtgärda grundproblemet.
            </seg>
          </u>
          <u>
            <seg>
              Herr talman! Den 30 november 1989 tog riksdagen med stor majoritet
              beslut om att avskaffa denna orättvisa kvarleva. Detta var ett
              beslut som väckte förhoppningar inte minst hos den yngre generationen
              av arrendatorer.
            </seg>
          </u>
          <note>
            1990 års arrendekommitté följde upp riksdagsbeslutet genom att
            enhälligt förorda en friköpslag som skulle omfatta bönder under
            adel, kyrkan, Domänverket samt universiteten.
          </note>
          <u>
            <seg>
              Vad vi nu 22 år senare kan konstatera är att någon sådan, trots
              riksdagsbeslut och klara förord för friköpsrätt från Arrendekommittén,
              fortfarande inte har införts. Vi kan vidare konstatera att storbönder
              och adeln inte minst genom sin egen intresseförening Jordägareförbundet
              har lyckats med sitt lobbyarbete.
            </seg>
          </u>
          <u>
            <seg>
              Den senaste statliga utredningen om historiska arrenden är från
              2003. Där kom man fram till att det fanns spår av obalans, ojämn
              erfarenhet av tvister och ekonomisk ojämlikhet i fråga om att
              driva mål vidare till högre rättsinstanser. Trots detta kommer
              man fram till slutsatsen att man inte kan se att det finns ett
              allmänt intresse att en lag om friköp av historiska arrenden införs
              för det fåtal, och alltjämt minskande antal, individer som en
              friköpslag för historiska arrenden skulle beröra.
            </seg>
          </u>
          <u>
            <seg>
              Utredningens slutsats är väldigt svår att förstå. Man säger i
              princip att de som drabbas är så få så att vi inte behöver göra
              något åt situationen. Skulle vi föra samma resonemang så fort
              det handlar om minoritetsgrupper undrar jag vad vi skulle få för
              samhälle.
            </seg>
          </u>
          <u>
            <seg>
              Herr talman! Ett argument som ofta kommer fram i debatten är
              att Europarådskonventionen om de mänskliga fri- och rättigheterna
              skulle vara ett hinder. Jordägareförbundet brukar hävda att friköp
              skulle vara ett ingrepp i äganderätten, vilket inte får göras
              annat än i det allmännas intresse. Detta stämmer inte det är snarare
              tvärtom.
            </seg>
          </u>
          <u>
            <seg>
              Europeiska domstolen konstaterade i en dom bland annat följande:
              De nationella organen är principiellt bättre skickade än domstolen
              att avgöra vad som skall anses vara i det allmännas intresse.
              Det är alltså upp till riksdagen att pröva om det är ett angeläget
              allmänt intresse att lösa den fråga som har diskuterats och påtalats
              i över 300 år. I detta sammanhang kan vi konstatera att Danmark
              hade samma situation som vi, men de gjorde något åt detta 1919.
            </seg>
          </u>
          <u>
            <seg>
              Man kan också konstatera att frågan inte anses särskilt viktig
              i utskottet. Det är inte mycket man har skrivit om detta ärende,
              men man har skrivit i sitt motiv till avslag på motionen att antalet
              historiska arrenden har minskat kraftigt sedan 1980-talet och
              att en del av minskningen beror på att arrendatorerna har fått
              friköpa sina arrendeställen.
            </seg>
          </u>
          <u>
            <seg>
              Visst har det gjorts vissa frivilliga överenskommelser där arrendatorn
              getts rätten av stat och kyrka att köpa loss det land man brukat
              i århundraden, men kartläggningen visar att förhållandena är tvärtom
              för adel och storgodsägare. De medger i princip inga friköp. Eller
              som Carl af Petersens uttalade sig i Björn Af Kleens bok Jorden
              de ärvde : Vår grundprincip är att vi aldrig säljer mark. Vi måste
              inse faktum adeln och storbönderna har en grundprincip. Man säljer
              aldrig mark, och man avvecklar arrendatorer i allt snabbare takt.
            </seg>
          </u>
          <u>
            <seg>
              Det vi kan se nu är att jordägare på flera håll har chockhöjt
              arrendeavgifterna. Många jordägare försöker komma åt kontrollen
              av de stödrätter som tillhör brukarna. Banker har börjat kräva
              högre säkerhet för kredit eftersom människor inte äger sin egen
              fastighet. Att det råder obalans mellan adeln, storgodsägarna
              och arrendatorerna är det ingen tvekan om.
            </seg>
          </u>
          <u>
            <seg>
              Ett fall från min egen kommun är ganska slående. Det handlar
              om en gård som familjen har arrenderat i nästan 200 år. De senaste
              35 åren har greven inte satsat en enda krona, medan arrendatorerna
              har satsat miljonbelopp på bland annat en ny hölada, siltorn,
              maskinhall, värmesystem och en totalrenovering av bostadsenheten.
              Man har också röjt 60 000 kubikmeter sten så att åkrarna kan brukas.
              När man lyfte frågan om friköp sade självklart greven nej. Däremot
              ville han höja arrendet med 42 procent och tog 33 procent av EU-bidraget
              för biologisk mångfald.
            </seg>
          </u>
          <u>
            <seg>
              Herr talman! Denna aggressiva attityd hos adeln och storgodsägarna
              är djupt oroande. Man har klart deklarerat att grundprincipen
              är att inte självmant bevilja några friköp. Vad vi mer och mer
              ser är i stället att man inte ens godkänner släktövertagande längre.
            </seg>
          </u>
          <u>
            <seg>
              Jag kan inte påstå att jag är förvånad över att Moderaterna och
              i viss mån även Kristdemokraterna inte är särskilt intresserade
              av att fullfölja det förslag Sveriges riksdag antog 1989. De ställer
              sig självklart bakom adeln och storgodsägarna i denna fråga. Att
              Centern, Folkpartiet och framför allt oppositionspartierna inte
              har kraften att sätta sig in i denna fråga ordentligt och inte
              vågar driva den gör mig dock riktigt besviken.
            </seg>
          </u>
          <u>
            <seg>
              Vi måste faktiskt vakna och börja reagera på det som håller på
              att ske. Det börjar hasta med att införa den historiska reformen
              om det ska finnas några kvar att rädda till enskilt ägande.
            </seg>
          </u>
          <u>
            <seg>
              Detta är i allra högsta grad en klasskampsfråga. Vi pratar om
              Davids kamp mot Goliat, det vill säga den lilles kamp mot den
              store starke greven och storgodsherren. Jag önskar inget hellre
              än att denna historia får samma slut som just Davids kamp mot
              Goliat. Men då krävs det att vi i Sverige inför det man gjorde
              i Danmark 1919, det vill säga en laglig rätt till friköp av historiska
              arrenden. Att avskaffa de sista resterna av ett gammalt feodalt
              system borde vara en självklarhet.
            </seg>
          </u>
          <u>
            <seg>
              Avslutningsvis vill jag bara säga att Jorden de ärvde av Björn
              af Kleen är någonting samtliga i detta utskott borde ta del av.
              Detsamma gäller Willands Arrendeförenings skrift om just frälsebönder.
              Jag tror att ni har fått den; de har skickat ut den.
            </seg>
          </u>
          <u>
            <seg>
              Jag vet inte hur von Arnold uttryckte sig att det inte behövdes
              en sådan här motion längre. Den behövs i allra högsta grad. Det
              är hög tid att vi gör någonting åt denna situation.
            </seg>
          </u>
          <note>
            I detta anförande instämde Kerstin Engle (S).
          </note>
          <note type="speaker">
            Anf. 172 OTTO VON ARNOLD (KD) replik:
          </note>
          <u>
            <seg>
              Herr talman! Det är trots allt så, först och främst, att det
              var Laila Freivalds som socialdemokratisk minister som inte ville
              låta friköpslagstiftningen gå igenom. Jag tror också att det är
              väldigt viktigt att se hur den moderna arrendelagstiftningen fungerar.
              Den moderna arrendelagstiftningen innehåller syn, och den innehåller
              möjlighet för arrendatorn att få sina investeringar avräknade
              en tid efter att han eller hon slutar.
            </seg>
          </u>
          <u>
            <seg>
              Det är också viktigt att se på fideikommissen som sådan. De äger
              inte sin jord, utan de förvaltar den bara. Det kommer med tiden
              att lösa sig på naturliga sätt även i Villands härad. Det kan
              väl vara en tröst för Christer Adelsbo att det är så.
            </seg>
          </u>
          <u>
            <seg>
              Sedan kan man fråga sig: Hur många rör det sig om? Kan vi ha
              en speciallagstiftning som kan riskera att bli fälld i EU-domstolen
              för ett fåtal? Jag betvivlar detta. Vad säger Christer Adelsbo
              om det?
            </seg>
          </u>
          <note type="speaker">
            Anf. 173 CHRISTER ADELSBO (S) replik:
          </note>
          <u>
            <seg>
              Herr talman! Jag är väldigt glad att du begärde replik mot mig
              i denna fråga, Otto von Arnold, så att jag får chansen att prata
              ännu mer om detta.
            </seg>
          </u>
          <u>
            <seg>
              Visst, det var Laila Freivalds; det vet jag också. Jag är inte
              mindre besviken på mitt eget parti i denna fråga. Det handlar
              om att man inte är tillräckligt insatt.
            </seg>
          </u>
          <u>
            <seg>
              Du frågar: Hur många är det? Ja, det är klart frågan har diskuterats
              oerhört länge, och de blir färre och färre. Men det beror mycket
              på att det är väldigt svårt för den yngre generationen att våga
              satsa på någonting som inte är deras eget. Vi har exempel också
              i Skåne där man faktiskt har sagt nej efter fyra generationer.
              När det skulle lämnas över till den femte generationen, som hade
              levt hela sitt liv för att ta över, sade greven nej. Han skulle
              nämligen bruka jorden själv.
            </seg>
          </u>
          <u>
            <seg>
              När det gäller att förlora i EU-domstolen och så vidare hade
              man som sagt ett förslag, och man röstade för det i riksdagens
              kammare 1989 med stor majoritet. Det hade föregåtts av en stor
              utredning. Arrendekommittén tittade också på detta och var enhällig
              i sitt beslut om att detta med friköp skulle göras.
            </seg>
          </u>
          <u>
            <seg>
              Vi vet att lobbygrupperna för Jordägareförbundet är mycket starkare
              än vad de små arrendeföreningsgrupperna är. De har varit mycket
              starkare. Det är dock helt orimligt att brukare sedan generationer,
              på självständiga gårdar som en gång i tiden hamnat under fideikommiss
              med flera historiskt betingade ägarkategorier, för all framtid
              ska vara fråntagna rätten att bli fria och kunna utveckla sina
              jordbruk. Anser du att detta är rimligt?
            </seg>
          </u>
          <note type="speaker">
            Anf. 174 OTTO VON ARNOLD (KD) replik:
          </note>
          <u>
            <seg>
              Herr talman! Som jag sade tidigare är fideikommissen under avveckling.
              Det känner vi ju väl till. Det kommer då av naturliga skäl att
              lösa sig.
            </seg>
          </u>
          <u>
            <seg>
              Sedan måste vi se det här som ett generellt problem. Vi kan inte
              bara titta på det enskilda fallet. Är det generaliserbart till
              Sverige, och krävs det en lagstiftning för detta? Mitt eget svar
              på frågan är nej, absolut inte, för i de allra flesta fall har
              de stora ägarna, som är kyrkan, staten och de privata, väldigt
              goda relationer till sina arrendatorer. Och det är många jordägare
              som själva är arrendatorer. Det har hänt väldigt mycket på det
              här området.
            </seg>
          </u>
          <u>
            <seg>
              Vi får inte blanda bort korten i de här sammanhangen. Därför
              tror jag att det är väldigt viktigt att skilja ut den historiska
              biten och se detta företagande som viktigt på landsbygden. Det
              är inte produktivt att hålla på att träta om det här, utan vi
              ska se framåt på vad vi har för möjlighet att utveckla bra företag
              och ge detta som grund. Är det inte det, Christer Adelsbo, som
              är det viktiga? Att gräva ned sig i gamla relationer för inte
              den svenska jordbruksnäringen framåt, inte ens i Villands härad.
            </seg>
          </u>
          <note type="speaker">
            Anf. 175 CHRISTER ADELSBO (S) replik:
          </note>
          <u>
            <seg>
              Herr talman! Att gräva ned sig i det gamla Otto von Arnold talar
              så klart i egen sak i den här frågan.
            </seg>
          </u>
          <u>
            <seg>
              Den här skriften är ett jättebra exempel, och jag tror att ni
              har fått den skickad till er. Där tar Willands Arrendeförening
              upp vad som egentligen har hänt under alla år. Visst förekommer
              det bra förhållanden, men det är långt ifrån så på alla håll.
            </seg>
          </u>
          <u>
            <seg>
              Du pratar om fideikommissens avveckling. Det har ju inte med
              historiska arrenden att göra. Egentligen kan man fråga sig om
              det verkligen är en förbättring för arrendatorerna, eftersom det
              helt plötsligt blir ett ägande. Nu äger man det inte, utan det
              är fideikommissen som äger det. Nu blir det ett privat ägande,
              men det är fortfarande samma problem med historiska arrenden.
              Vi pratar alltså om jord som man aldrig själv har brukat. Man
              fick den på 1600- eller 1700-talet som en beskattningsrätt. Ofta
              har man inte ens lagt några av kronorna själv, utan det är jordbrukaren
              själv som har gjort alla investeringar och alla de insatser som
              behövs.
            </seg>
          </u>
          <u>
            <seg>
              Som jag sade är jag besviken. Jag kan förstå Moderaterna och
              till viss del Kristdemokraterna, men inte att mitt eget parti
              och alla oppositionspartierna och framför allt Centern i denna
              fråga alltid tar parti för adeln och storgodsägarna i stället
              för att se till den lille bonden, vilken situation man har och
              vad man har för förutsättningar när man lever som frälsebonde.
            </seg>
          </u>
          <u>
            <seg>
              Detta är något gammalt historiskt som det egentligen är en skam
              att vi har kvar. Så länge som jag är i riksdagen kan du tycka
              vad du vill, att det är överflödigt och så vidare, men jag kommer
              att strida mot det här, för jag tycker att det är någonting som
              det är otroligt att vi har kvar.
            </seg>
          </u>
          <note>
            Överläggningen var härmed avslutad.
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 25 januari
          </note>
          <note>
            Björn Söder
          </note>
          <note>
            Ibrahim Baylan
          </note>
          <note>
            Eva-Lena Jansson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 31 januari.
          </note>
          <note>
            21 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 25 januari
          </note>
          <note>
            Elin Lundgren
          </note>
          <note>
            Hans Olsson
          </note>
          <note>
            Ibrahim Baylan
          </note>
          <note>
            Robert Halef
          </note>
          <note>
            Peter Persson
          </note>
          <note>
            Lars Mejern Larsson
          </note>
          <note>
            Gunnar Sandberg
          </note>
          <note>
            Gunnar Sandberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 31 januari.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 25 januari
          </note>
          <note>
            Carina Hägg
          </note>
          <note>
            Anita Brodén
          </note>
          <note>
            Penilla Gunther
          </note>
          <u>
            <seg>
              Mats Pertoft
            </seg>
          </u>
          <note>
            Maria Stenberg
          </note>
          <note>
            Peter Johnsson
          </note>
          <note>
            Lena Hallengren
          </note>
          <note>
            Peter Hultqvist
          </note>
          <note>
            Leif Pettersson
          </note>
          <note>
            Leif Pettersson
          </note>
          <note>
            Leif Pettersson
          </note>
          <note>
            Elin Lundgren
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 31 januari.
          </note>
          <note>
            23 § Kammaren åtskildes kl. 19.13.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
